Čega ima na Marsu, u krateru Jezero? Rover Persceverance pustio je, nakon 208 Marsova dana istraživanja, da stijene ispričaju svoju priču Uvijek kad počnem čitati knjigu, zareknem se da ću je pročitati do kraja, pa je tako bilo i s knjigom u kojoj je neki bivši američki marinac napisao svoja sjećanja s prostora bivše Jugoslavije, pa se između ostalog pohvalio da je naučio naš jezik. Koliko naučio? Evo, iz knjige saznajemo da se sjeverno od Zagreba nalazi gora koja se zove Sljeme, da je gledao film High Effort (Viski napor umjesto Visoki napon), a kao kruna svemu spominje vođu seljačke bune koji se zvao Donja Stubica. Sve ovo pišem zato što nisam posve siguran znaju li oni koji su krateru na Marsu u koji se spustio rover Persceverance što znači riječ „jezero“. No znali ili ne znali sigurno je da je ime dobro odabrano – jer na tom su mjestu htjeli naći isušeno jezero, naime tragove vode koja je prije tri milijarde godina tekla površinom Marsa, kao što je u to doba tekla površinom Zemlje. O tome govori znanstveni rad velikog broja znanstvenika što je u prosincu izišao u časopisu Science. Njegov naslov govori sam za sebe: „Aqueous alternation processes in Jezero crater, Mars – implications for organic geochemstry“. No, što su pronašli? U 208 Marsova dana (sola) Perserverance je istražio tri stijene koje su dobile i svoja imena: Garde, Guillaumes i Bellegarde. Za to im je poslužio sklop koji nosi ime po najboljem detektivu svih vremena (no kojeg poznajemo samo iz romana i pripovijedaka). Kada iz tumačenja kratice SCHERLOC (Scanning Habitable Environments with Raman and Luminiscence for Organics and Chemicals) izbacimo propagandne riječi i izraze (habitable environments i sl.), dolazimo do gole istine: Perserverance ima samo dva kemijska instrumenta – prvi je uređaj za Ramanovu, a drugi za fluorescencijsku spektroskopiju. Prvi služi za analizu anorganskog (chemicals), a drugi za analizu organskog materijala (organics). Ramanova spektroskopija je varijanta spektroskopije u infracrvenom području elekromagnetskog zračenja. Ona detektiva vibracije uslijed pomaka atomskih jezgara u molekuli, pa stoga svaki kemijski spoj ima svoj karakteristični spektar. No nije sve tako jednostavno. Minerali su više-manje čisti kemijski spojevi dok su stijene njihove heterogene smjese, pa je snimljeni spektar stijene smjesa spektara više minerala: ne treba spektar samo snimiti, treba ga i znati interpretirati.  Seizmološka i meteorološka postaja, koja na Marsu obavlja znanstvena istraživanja od kraja 2018. godine, ovih dana vrlo će vjerojatno poslati svoj posljednji bit podataka prema Zemlji Nakon četiri godine i 1.445 marsovskih dana, čini se kako se približio kraj misije landera InSight na Marsu. NASA-ina sonda tamo se nalazi od studenoga 2018. godine. Bušila je tlo, proučavala meteorološke uvjete, bilježila potrese i udare asteroida u površinu tog planeta, snimala zvukove i općenito otkrivala znanstvenicima mnoge nove podatke o Crvenom planetu. Budući da je InSight osmišljen kao nepokretni lander sa solarnim napajanjem, uz tek mogućnost pomjeranja robotske ruke i drugih instrumenata, velik problem za njega je nakupljanje prašine na fotonaponskim panelima kojima si stvara električnu energiju za rad. Tako je već ranije NASA pokušavala očistiti panele neuobičajenom metodom posipanja pijeska po njima, i to je malo pomoglo odgoditi kraj misije. U svibnju ove godine najavljeno je kako će robotska ruka InSighta biti postavljena u "položaj za mirovinu", pa je prije svojeg posljednjeg pokreta snimila i oproštajni selfie. InSight je, uz minimalne aktivnosti, na Marsu preživio do današnjih dana, a sada se zaista čini kako mu je energija na posljednjim rezervama. NASA je stoga objavila fotografiju koja će vrlo vjerojatno biti posljednja za ovu svemirsku znanstvenu sondu. Najavljeno je kako će InSight nastaviti komunicirati s kontrolom misije dok god to bude mogao činiti, ali je sasvim jasno da će se "odjaviti s dužnosti" u dogledno vrijeme. My power’s really low, so this may be the last image I can send. Don’t worry about me though: my time here has been both productive and serene. If I can keep talking to my mission team, I will – but I’ll be signing off here soon. Thanks for staying with me. pic.twitter.com/wkYKww15kQ U serijalu „Kemičar u kući“ objavljujemo kemijske zanimljivosti iz svakodnevnog života. Želimo vam pokazati kako znanje kemije može svakome, pa i ne-kemičaru, pomoći u svakodnevnom životu. Negdje na studiju kemije ili neposredno nakon njega čuo sam za zgodu koja se dogodila u Engleskoj ili Americi, ne sjećam se više gdje, kada je oglašeno predavanje „Reakcije slobodnih radikala (Reactions of free radicals)“. Slušatelja je bilo kao u priči, no samo dok predavač nije izgovorio prvu rečenicu. Kakvo razočarenje! Došli su čuti predavanje o politici, a dobili predavanje iz kemije. Što ima zajedničko kemija i politika? Imaju zajednički korijen riječi, latinsku riječi radix – korijen. Radikali žele provesti radikalne (korjenite) promjene u politici, ali što hoće slobodni radikali, ili samo radikali (po novoj terminologiji) u kemiji? Radikalno promijeniti strukturu molekula? Moglo bi se i tako reći, no ta nas etimologija vodi na krivi trag. Radikali u kemiji nemaju veze s pridjevom radikalan, ali imaju veze – kao što rekoh – s imenicom radix. Kada su kemičari u 19. stoljeću počeli istraživati organske spojeve, uočili su da se jedan dio molekule mijenja, a drugi ne. Analogno riječima koje se sastoje od osnove (korijena) i nastavka (sufiksa), tako se i molekule organskih spojeva sastoje od nepromjenjivog radikala na koji se može vezati ova ili ona funkcijska skupina. Primjer? Radikal metana je CH3-, a na njega se mogu vezati skupine -OH (metanol), -COOH (mravlja kiselina), -NH2 (aminometan) i mnoge druge. Iako se teorija pokazala netočnom, jer se i radikali mogu mijenjati (što kemičari tada još nisu znali), zbog tih se, čisto povijesnih razloga, još i danas metilna, etilna, propilna, butilna i mnoge druge slične skupine označavaju slovom R, jasno je, prema latinskoj riječi radix. No onda je kemija kročila u nove pobjede nad tajnama prirode, pa su otkrivene molekule (bolje je reći „molekulske vrste“) koje su imale formule kao prijašnji radikali, npr. CH3. To više nisu bili dijelovi molekula, nego nevezane, slobodne nakupine atoma, pa su onda – da bi se razlikovale od radikala prve vrste – nazvane „slobodni radikali“. Kako je to moguće? Kada smo se u davnim vremenima razdvojili na kralježnjake i beskičmenjake, napredan živčani sustav predvođen kognitivno sposobnim mozgom razvio se samo kod životinjskih vrsta s kičmom... i kod hobotnica Marshmallow test ili Stanfordski marshmallow eksperiment prilično je jednostavan bihevioralni pokus: dijete se uvede u sobu u kojoj je na stolu stavljen jedan komad slatkog pjenastog sljezovog kolačića, marshmallowa, te mu se (djetetu, ne kolačiću) objasni kako će dobiti i drugi marshmallow – i potom smije pojesti oba – ukoliko strpljivo sačeka 15 minuta i za to vrijeme ne pojede sljezov slatkiš s kojim je ostavljeno samo u sobi. Eksperiment je osmišljen u svrhu proučavanja razvoja ljudske kognicije (konkretno - u kojoj dobi čovjek postaje dovoljno pametan da odgodi zadovoljstvo ako to za njega kasnije znači bolji ishod?). Sposobnost odgađanja zadovoljstva indikator je postojanja viših kognitivnih sposobnosti, primjerice planiranja budućnosti. Stručnjaci za proučavanje životinjskog ponašanja shvatili su kako je zbog jednostavne strukture tog testa moguće prilagoditi ga eksperimentiranju na životinjama. Naravno, očito je da ne možete riječima objasniti životinji kako će dobiti bolju nagradu ako malo sačeka, ali ju možete neverbalnim postupcima naučiti da će dobiti znatno bolju hranu ako ne pojede odmah onu koju vide ispred sebe. Tako smo iz modificiranih marshmallow-pokusa na životinjama naučili da neki primati znaju odgoditi zadovoljstvo radi kasnije nagrade, baš kao i psi, mada u tome nisu uvijek dosljedni. Sljezov test (bez sljezovog kolačića, ali sa orasima) uspješno su prošle i neke ptice – europska siva i crna vrana. Na sloj polimera nanometarski sloj drugoga, pa trećega – recept je za separacijsku membranu, kemijski sendvič koji odvaja alkohol od vode  Štogod ljubitelji dobre kapljice mislili o tome, alkohol i voda vole se jako: odvojiti nije ih lako. Nije lako već zbog toga što ni pola tisućljeća nakon što je Paracelsus dao ime alkoholu (alcohol vini), nije pronađena druga metoda da se u njemu smanji udio vode osim destilacije. No pustimo sad destilaciju, destilaterije ruma i pečenje rakije: voda, H2O, i alkohol (etanol), C2H5OH, kemijski su vrlo slične tvari, a što su tvari sličnije po kemijskim i fizičkim svojstvima to ih je teže odvojiti. Alkohol i voda miješaju se u svim omjerima, pa iako se mogu, zbog razlike u vrelištu (etanol vrije na 78, a voda, zna se, na 100 oC) odvojiti destilacijom, to ne ide lako. Tome svjedoče rakije i druge žestice koje ne sadrže više od 45 % alkohola, osim ako nisu prepečenice (dvaput destilirane). No i destilacija ima svoje limite, jer alkohol i voda pri udjelu alkohola od 96 % čine azeotropnu smjesu, što znači da ih se više ne može odvojiti destilacijom, ma destilirali ih i milijun puta. (Ostatak vode može se ukloniti kemijskim sredstvima, no to je druga priča.) Destilacija je jednostavan no ne i jeftin proces. To kažem zato što je za destilaciju potrebno uložiti energiju, toplinu, pa kad je riječ o tome da se etanol koristi kao gorivo (bioetanol, gashol) postavlja se pitanje ne samo ekonomske nego i energetske isplativosti. Kolikogod izgledalo zanosno točiti u spremnik automobila (bio)etanol umjesto benzina, ne treba zaboraviti da se za proizvodnju bioetanola troši energija, ma proizvodio se on i od poljoprivrednog otpada. Na kraju fermentacije ne može naime biti više alkohola nego u najjačem vinu (13 – 14 %) jer veća koncentracija alkohola ubija kvaščeve gljivice, pa vrenje staje. Dobivenu alkoholnu otopinu treba pročistiti i koncentrirati destilacijom, a to zahtijeva, već smo rekli, nemali utrošak energije. No evo novosti: kineski su znanstvenici napravili membranu kojom su uspjeli povećati koncentraciju alkohola za gotovo devet puta, pretvarajući 5%-tni alkohol u 45%-tni. Tajna je u njezinoj ekstremnoj hidrofobnosti (superhydrophobic), na što već upućuje naslov njihovog znanstvenog rada, „Highly flexible and superhydrophobic MOF nanosheet membrane for ultrafast alcohol-water separation“, objavljevljenog prošlog mjeseca u časopisu Science. Naglasak je dakako na (super)hidrofobnosti jer se alkohol i voda po „ljubavi prema vodi“ (hidrofilnosti/hidrofobnosti) malo razlikuju. Usto je važno reći da je rečena membrana vrlo fleksibilna (highly flexible), pa se može motati poput papira. To nas zapravo ne bi trebalo čuditi, jer je riječ o foliji od propusnog poliviliden-fluorida (PVDF) na koju je nanesen nekoliko nanometara debeo sloj (nanosheet, NS) polimeriziranog kompleksa cinka s metilimidazolom, [Zn2(MeIm)4]n, koji čini strukturu tipa MOF (metal-organic framework). Izrada superhidrofobne membrane je jednostavno, jer se ona spontano formira nakon što se na polimernu membranu (PVDF) stave jezgre kristalizacije te se ona uroni u prikladnu otopinu. Nakon šest sati nastaje najbolja membrana za odvajanje alkohola od vode. Jesu li minerali živi? Moglo bi se reći da jesu jer za evoluciju minerala vrijede slični zakoni kao i za evoluciju biljnih i životinjskih vrsta – kažu rezultati najnovijih znanstvenih istraživanja Kada sam se kao kemičar upustio u proučavanje mineralogije osjećao sam se kao da sam došao u stranu zemlju: standardni sam jezik učio i naučio, ali nikako da se snađem u dijalektima i slengovima. Minerali imaju, istina, kemijsku formulu, ali to nije kemijska formula koju je kemičar navikao gledati u svojim jednadžbama i na svojim bočicama. Štoviše, minerali se ne razlikuju samo po kemijskoj formuli, po kemijskom sastavu. Pirit i markazit imaju istu formulu, FeS2, no različito kristaliziraju. Pod imenima rutil i anatas krije se titanijev dioksid (TiO2), kristaliziran u istom, tetragonskom sustavu, pa opet su to dva minerala! Nasuprot tome, akantit (Ag2S), bilo da kristalizira u kubičnom ili monoklinskom sustavu smatra se istim mineralom. Tko da se u svemu tome snađe! Zbrka postaje sve veća zahvaljujući sve boljim analitičkim metodama koje uspijevaju odrediti ne samo kemijski sastav nego i način kristalizacije (kristalne paramere) i najsitnijih zrnaca minerala u stijenama. Rezultat toga je da je do unazad godine dana (točnije, do 23. 11. 2021.) registrirano 5762 vrsta minerala, s time da ih, procjenjuje se, još 3700 treba otkriti (ako izuzmemo one koji postoje na drugim, Zemlji sličnim planetima – njih bi moglo biti 15.000). Kad je tako kako jest, kad su znanstvenici suočeni s tako velikim brojem koliko sličnih toliko i različitih tvari u prirodi, pokazuje se potreba za boljim klasifikacijama, no – što je još važnije – za novim teorijama. Postoje, razumije se, tumačenja postanka pojedinih vrsta minerala iz čega slijedi zaključak gdje ih se može pronaći, no postoji li opća teorija mineralogije, nešto poput Darwinove teorije u biologiji? Kao što je pronalazak neobičnih, egzotičnih vrsta životinja na Galapagosu potaklo Darwina da postavi teoriju evolucije, tako je i otkriće rijetkih minerala (onih koji se pojavljuju na nekoliko, a često i na samo jednom lokalitetu) navelo geologe da malo dublje razmisle o njihovom postanku. O tome govori i nedavno objavljen članak (u časopisu The Canadian Mineralogist) četvorice europskih znanstvenika, među kojima je i naš mladi geolog Marko Bermanec, „The taxonomy of mineral occurrence rarity and endemicity“. Američki institut NIST izradio je nekoliko algoritama za novu generaciju enkripcije, otporne na napade kvantnim računalima. No, jedan od njih ovog je ljeta pao pod napadom običnog računala U narednim godinama ili desetljećima, kako će kvantna računala postajati sve moćnija, u opasnost će doći sve više algoritama za enkripciju. O tim matematičkim konceptima ovisi cijela današnja telekomunikacijska i financijska industrija, kao i gotovo sve što je povezano na Internet, a trebalo bi biti zaštićeno od neželjenih pogleda. S rastom računalne moći i novim mogućnostima kvantnih računala, dakle, treba uskladiti enkripcijske algoritme i učiniti ih neprobojnima za neko buduće, postkvantno doba. Američki Nacionalni institut za standarde i tehnologiju, NIST, ovog je srpnja objavio četiri algoritma kao kandidate za budući enkripcijski standard te ponudio nagradu od 50.000 dolara svakome tko ih uspije "probiti". Nije trebalo dugo čekati – već početkom kolovoza razbijena je enkripcija algoritma SIKE, jednog od ta četiri kandidata. Sada se doznalo i kako je to točno učinjeno. Za uspješno izvođenje "napada" zaslužni su Wouter Castryck i Thomas Decru, istraživači iz Belgije, s tamošnjeg Katoličkog sveučilišta u Leuvenu. Oni su se za napad poslužili starim matematičkim teoremom, koji je još 1997. godine osmislio matematičar Ernst Kani. On tada nije imao na umu razbijanje kriptografije, već se bavio "čistom matematikom", proučavajući načine kako bolje opisati eliptične krivulje. Upravo matematika tih krivulja koristi se za moderne enkripcijske algoritme, a sada se pokazalo da je teoremi iz istog područja mogu i pobiti. Mathematics works in serendipitous ways: learn how a theorem developed by #Queensu prof Ernst Kani in 1997 was used to crack an #encryption #algorithm in an US government test. U doba kada svi strepimo zbog nestašice plina enormne količine prirodnog plina završavaju u atmosferi čineći nas energetski još siromašnijima, a naš planet još toplijim Da izgaranjem metana nastaje samo ugljikov dioksid i vodena para, da se litra metana spaja s kisikom iz 10 litara zraka dajući litru CO2 i dvije litre H2O u plinovitom stanju je točno, ali samo kao rješenje stehiometrijskog zadatka ili rezultat dobro osmišljenog kemijskog pokusa. U stvarnosti nije tako. Pri gorenju dolazi u plamen ili više goriva ili više kisika (zraka) od onoga što zahtijeva kemijska reakcija potpunog izgaranja, pa se govori o reduktivnom (manjak kisika) ili oksidativnom plamenu (višak kisika). Čađenje svijeće, trovanje ugljikovim monoksidom u garažama i kupaonicama s plinskim bojlerima primjeri su reduktivnog plamena (nepotpunog sagorijevanja); rezanje limova uređajem za autogeno zavarivanje primjer je pak oksidativnog plamena: u višku kisika acetilenske baklje gori željezo! Pouka: ako hoćeš da ti gorivo izgara kako treba, trebaš se pobrinuti da se dobro pomiješa sa zrakom. To se postiže tako da se zrak i plin miješaju prije izgaranja, kao u Bunsenovom plameniku ili, bliže svakodnevnici, na plameniku plinskog štednjaka – koji ima diznu za izlaz plina, ali i otvore za ulaz zraka ispod plamenika.   No dok je nepotpuno izgaranje goriva u automobilskom motoru, plinskom bojleru ili štednjaku svima više-manje poznato, jedno drugo nepotpuno izgaranje, mnogo veće, ostalo je zanemareno i od znanstvenika, i od političara, i od ekologista. Riječ je o golemim količinama plina koji se pali na izvorima nafte i zemnog plina. Procjenjuje se da je 2020. godine na bušotinama izgorjelo 142 milijardi kubičnih metara (142 km3!) plina – količina dovoljna za pokretanje dvije trećine automobila u Europskoj uniji. Zašto se taj plin ne iskorištava nego se pali pitanje je za sebe, ono što nas ovdje zanima je što se događa s plinom koji ne izgori sasvim ili ne gori uopće. Tim se je pitanjem pozabavila studija američkih znanstvenika objavljena u časopisu Science pod naslovom „Insufficient and unlit natural gas flares both emit large quantities of methane“, u kojem nalazimo sažet zaključak istraživanja: spaljivanje prirodnog plina pri buštinama (natural gas flares) dovodi do ispuštanja metana u zrak, bilo zbog nepotpunog izgaranja (insufficient) ili zato što baklje uopće nisu upaljenje (unlit)! U serijalu „Kemičar u kući“ objavljujemo kemijske zanimljivosti iz svakodnevnog života. Želimo vam pokazati kako znanje kemije može svakome, pa i ne-kemičaru, pomoći u svakodnevnom životu. U doba moje mladosti, pedesetih godina prošloga stoljeća, malo je tko imao telefon u kući (u mojoj peterokatnici samo jadan stanar – i to liječnik) pa su kucanja na vrata i razgovori na stubištu bili svakodnevna pojava. Ako si pak nešto veće trebao, onda ti je bilo otići na Preradovićev trg gdje je bilo, u zgradi koje više nema, uredništvo malih oglasa. Ljudi su oglašavali svašta, a netko se sjetio da oglasi kako znanstvenik taj i taj, na adresi toj i toj kupuje zoc za potrebe znanstvenog istraživanja. Uskoro je imao čitavu povorku pred svojim vratima i svakom tko je pozvonio morao je objašnjavati da nije on taj koji otkupljuje talog od kave i da se netko s njime i s njima grubo našalio (trebalo mu je dosta dugo dok se nije dosjetio da o tome napiše obavijest i prilijepi je na vrata). Ne treba ni spominjati da je potencijalnih prodavača bilo mnogo, jer se u to doba kava kuhala u svakoj kući – instant kave još nije bilo, a i malo se kave vani pilo (u kavanama, ne u kafićima – jer ni njih nije bilo). Na tu sam se davnu zgodu, o kojoj znam iz pričanja starijih, sjetio kada sam se prihvatio pisanja ovog članka i malo pogledao što u znanstvenoj literaturi piše o talogu od kave, zocu ili fundaču (engl. slurry or residue of coffee ground). Umjesto da skupljaju zoc po kućama, znanstvenici su sami kuhali kavu – i to na znanstven način. „Na znanstven način“ znači da treba kuhati čistu kavu i to reproducibilno: preko 20 g samljevene kave umotane u Whatmanov papir za filtriranje (filtar od najčišće celuloze) prelili su 200 mL destilirane vode zagrijane na točno 90 oC. Takva kava nije za piće, jer za dobar okus uvarka voda mora sadržavati kalcijeve i magnezijeve soli, ali je dobra za kemijsku analizu. I što kaže analiza? Kemijska analiza ekstrakcijom organskim otapalima (metanolom, etanolom, heksanolom i etil-acetatom) otkriva da u talogu što zaostaje nakon kuhanje kave ima polifenola, otprilike upola manje nego u kavi što je pijemo, pa bi se – smatraju brazilski znanstvenici koji su se bavili istraživanjem zoca (bez zvonjave susjeda na vratima) – talog od kave mogao iskoristiti za dobivanje tih prirodnih antioksidansa koji se mogu, dakako, primijeniti u ljekarništvu (pijenje alkoholnog ekstrakta zoca – što da ne?). Drugo se pak istraživanje pozabavilo mineralnim sastavom zoca. I eto, u kilogramu suhog kavinog taloga ima 25,61 g dušika, 1,53 g fosfora, 5,06 g kalija, 1,77 g kalcija, 1,48 g magnezija, 0,13 g natrija i 0,87 g sumpora. Ima nažalost i 0,01 g kadmija (ali s pogreškom ±0,01 g/kg) te 0,19 g olova, što je već na granici dopuštenog sadržaja u gnojivu (8 mg/kg za kadmij i 200 mg/kg za olovo). Unatoč otrovnosti ova dva elementa zoc bi se mogao, smatraju autori spomenutog rada, upotrebljavati kao prirodno gnojivo – no u kombinaciji s ljuskama od jaja koje su, naravno, bogata kalcijem (232 g/kg). To upravo i ja činim: kad god skuham kavu, zoc ne bacam u sudoper ili zahod, a ponajmanje u smeće, nego ga stavljam u teglu za cvijeće i pritom ga malo pomiješam sa zemljom. (Ovo posjednje je potrebno i zato što u njemu ima zaostalog kofeina, pa izravan doticaj zoca s korijenom može naštetiti biljci.) To bi bila prva upotreba taloga od kave u domaćinstvu koju, dakako, toplo preporučujem. Znalci kažu da je zoc dobro gnojivo, posebice za borovnice, kupus i rajčicu te ruže i kamelije (ako se bojite olova i kadmija, gnojite samo ono što ne jedete). Na ovotjednoj Generalnoj konferenciji za utege i mjere u Parizu usvojeni su prefiksi koji će označavati iznimno velike i malene mjere, tj. brojeve s 27 odnosno 30 nula Deka, hekto, kilo, mega, giga, tera, peta, eksa, zeta, jota… to su dosadašnji prefiksi za označavanje većih jedinica unutar SI sustava, a značenja su im od 10 pa sve do 1024. S druge strane, prefiksi za jedinice s vrlo malenim iznosima idu od deci (10-1) pa do jokto (10-24). No, znanstvenicima je ovaj raspon, od 24 nule prije do 24 nule poslije decimalnog zareza, postao premalen. Stoga su na ovotjednoj Generalnoj konferenciji za utege i mjere u Parizu uveli po dva nova prefiksa sa svake strane ove skale. Novi prefiksi za velike mjere mogli bi biti korisni za izražavanje količina podataka, koji se u današnje vrijeme generiraju i prenose u sve većim količinama. Isto tako novi nazivi moći će pojednostaviti izražavanje mase kozmičkih objekata. S druge strane spektra, prefiksi za iznimno malene mjere moći će biti korišteni kod opisivanja iznimno slabih fenomena, kao što je, na primjer, kozmičko pozadinsko zračenje. Novi, dakle prefiksi mjernih jedinica su: Do sada su se umjesto 1027 neslužbeno ponekad koristili prefiksi bronto ili hela, ali oni se u SI sustav nisu mogli uklopiti jer dijele prvo slovo s nekim već postojećim oznakama. Slova r i q ostala su, kažu znanstvenici, još jedina slobodna slova engleske abecede, kojima ne počinju druge oznake. Iz tog razloga sudionici Konferencije morali su se domisliti novim nazivima, s jedinstvenim početnim slovima. Iako će se u našoj transkripciji novi prefiksi vjerojatno pisati kao kveta i kvekto, no simboli su im Q i q, kako se "k" ne bi moglo zamijeniti za prefiks kilo. U kamenju koje je  "palo s neba" pronađeni su spojevi odgovorni za staničnu sintezu proteina i nasljeđivanje, što daje nove argumente hipotezi da je život na Zemlju mogao doći iz svemira Vratimo se u mislima načas u školske klupe, tek toliko da se prisjetimo osnova stanične biologije i genetike: u stanicama svih živih bića nalaze se nukleinske kiseline – RNK i DNK – dugačke lančane molekule građene od pentoza-šećera, fosfata, te dušikovih nukleotidnih baza (tzv. nukleobaze - adenin, gvanin i citozin - zajedničke su i za RNK i za DNK, dok se timin nalazi samo u DNK, a uracil samo u RNK). Tih pet nukleotidnih baza uobičajeno se zapisuju skraćeno kao A, G, C, T i U, a kako predstavljaju temeljni kostur građe nukleinskih kiselina, nalaze se u kromosomima koji u sebi sadrže nasljedni biološki materijal – gene, te u ribosomima koji su stanične tvornice, mjesta na kojima se genetički „zapisi“ iz DNK sintetiziraju i materijaliziraju u žive molekule. Stoga nije nimalo pretjerano kada se kaže da su dušikove nukleobaze temeljni građevni elementi života. Ovaj kratki repetitorij genetike i podsjećanje na važnost uloge dušikovih baza u „sintetiziranju života“ bio je potreban kako bi se jasnije istakla važnost otkrića kojega su nedavno u časopisu Nature Communications objavili znanstvenici koji su proučavali kemijski sastav meteorita, tog „svemirskog kamenja“ koje je palo na Zemlju. Naime, u meteoritima je nakon detaljne molekularne analize pronađeno svih pet baza koje izgrađuju i pohranjuju informacije u DNK i RNK. Svaki skeptik bistre glave odmah će značajno podići obrvu i postaviti logično pitanje: „Jesu li ti osnovni sastojci života zaista došli iz svemira ili su ipak nastali na Zemlji, u toploj primordijalnoj juhi prethistorijske kemije, a na meteorit dospjeli tek nakon njegovog udara u tlo?“. Jer, ako su nukleobaze u meteoritima zaista porijeklom iz svemira, to otkriće daje vrlo snažnu potporu pretpostavkama i dokazima koji sugeriraju da su molekule-začetnici zemaljskog života izvorno došle iz svemira. Može li se keramika staviti ispod preše a da ne pukne – nego se sabije i savije? Može, može, samo da ne bude obična keramika i da ne bude obična specijalna keramika.  Znate li koji su tehnički izum Grci jako, ako ne i najviše cijenili, toliko cijenili da su ga pripisivali nekom od prvih filozofa (ne sjećam se više kojem)? Nije to bio nikakav stroj, bojna kola, luk, strelica, mlinski kamen ili nešto tome slično nego – dječja zvečka. Zašto baš zvečka? Zato, govoraše Grci u davnini, jer se djeca, otkad imaju zvečku, igraju zvečkom umjesto da lupaju po zdjelama i loncima. Možete li zamisliti jad i muku mladih starogrčkih roditelja s petero-šestero sitne dječice koja skaču po kući i lupaju, lupaju, lupaju po loncima – dok ih ne razlupaju. Sigurno je svaki tjedan, ako ne i svaki dan pokoji pukao, jer se tada sve držalo u zemljanim, pravo rečeno keramičkim posudama (keramika je grčka riječ!), od ulja i pšenice u amforama do pepela pokojnika u urnama. Čak i kad bi pukao, lonac bi za dobro poslužio jer su Grci na krhtinama keramike pisali. (Neki se autor potužio da je morao sve lonce u kući razbiti da bi napisao knjigu.)  No ipak nam ne treba ići tako daleko u prošlost da bismo znali: keramika je vrlo krhak, vrlo loman materijal. To je točno, jer se keramika nije promijenila od davnina: lonci i cigle peku se danas isto onako kako se pekle u Ateni, Rimu i Babilonu, pa ipak keramika nekoć nije isto što i keramika danas – ako ne mislimo samo na ciglu i crijep. Stara se keramika proizvodila termičkom obradom minerala gline, poglavito kaolinita, dakle alumosilikata, dok su suvremene keramike ionski (ZrO2) ili kovalentni spojevi (Si3N4), a to su kemijski i ne samo kemijski različite tvari.  Istraživanja pokazuju da pripadnost određenoj pasmini i genetika koja je uz tu pasminu vezana definiraju manje od deset posto karakternih svojstava ponašanja pasa Dok su prethodnih stoljeća psi skoro isključivo selekcionirani i uzgajani kako bi služili određenim radnim namjenama (kao čuvari stoke i imovine, pomagači u lovu, borilačke ili trkaće pasmine…), suvremeni uzgoj pasa sve je manje radni, a sve više rezultat težnje za estetikom: uši kao u šišmiša ili obješene do tla, kovrčavo ili ravno krzno svih boja i preljeva, hrenovkasto ili okruglasto ili mišićavo tijelo... Unatoč sve većem udaljavanju od negdašnjih „namjenskih“ razloga za držanje pasa u kućanstvu, još uvijek postoji uvriježen običaj da se pojedine pasmine povezuju s određenim tipom karaktera i ponašanja tipičnim za tu pasminu. Još uvijek će se u službenim opisima pored definiranja standardnog izgleda naći i opis „karaktera pasmine“; primjerice, American Kennel Club opisuje border collije kao "privržene, pametne i energične", a biglove kao "prijateljske, znatiželjne i vesele". Suvremena znanost, s druge strane, crpeći argumente na genetskim istraživanjima i bihevioralnim analizama različitih pasmina, sve više ukazuje na činjenicu da je pasmina psa slab prediktivni faktor njegovog ponašanja. Jedno od takvih istraživanja, nedavno objavljeno u časopisu Science, gdje su korišteni genetski podaci više od 2.000 pasa, kombinirani s podacima dobivenim anketiranjem samih vlasnika pasa, pokazalo je da pripadnost određenoj pasmini objašnjava tek 9 % razlika u ponašanju između pojedinih pasa „Svi smo oduvijek bili fiksirani uz stari, uvriježeni stereotip i pretpostavljali smo da pasmina predviđa ponašanje pasa“, izjavila je genetičarka Elinor Karlsson s Medicinskog fakulteta Sveučilišta Massachusetts Chan u Worcesteru na brifingu za novinare održanom povodom objavljivanja rezultata istraživanja. „Donedavno to nikada nije bilo dovedeno u pitanje na argumentiran, znanstveni način“, rekla je. Duga razdoblja snažnog zračenja, poznata kao "Miyake događaji" naglo povećavaju koncentraciju ugljika-14 na Zemlji, a nova studija zaključila je kako im nije uzrok snažna solarna oluja Povećanje zračenja i posljedični porast koncentracije izotopa ugljika-14 na Zemlji događaju se u slučajevima snažnih solarnih oluja. Kada su takvi događaji posebno snažni i dugotrajni, toliko da u strukturi drveta ostavljaju i do 1,2% više spomenutog izotopa, nazivaju "Miyake događaji". Najpoznatiji takav događaj je otkriven putem analize drvenih godova japanskog cedra, a dogodio se 774. i 775. godine. Istim metodama otkriveno ih je još, pa se sada zna da oni Zemlju pogađaju otprilike svakih tisuću godina. Međutim, nova studija s australskog sveučilišta Queensland baca novo svjetlo na te događaje. Naime, do sada je vodeća hipoteza bila kako je riječ o snažnim solarnim olujama, izbojima zračenja s naše matične zvijezde, zbog kojih dolazi do povećanja koncentracije ugljika-14, a on ostaje trajno zapisan u drveću. Ono što je sada otkriveno, na temelju velike analize i nakon računalnog modeliranja podataka za 10.000 godina, jest da Miyake događaji nisu u korelaciji s aktivnošću Sunca. K tome, podaci iz godova pokazali su i da je događaj iz 774./775. godine negdje "zabilježen" tijekom razdoblja od jedne, a drugdje čak u trajanju od dvije ili tri godine. Da je riječ o nekom kozmičkom zračenju, to je sasvim jasno – čak i zapisi iz tog doba opisuju opažanja aurora i drugih neuobičajenih nebeskih prizora – no, i dalje nije sasvim poznat izvor takvog zračenja. Radioactive traces in tree rings reveal Earth's history of unexplained 'radiation storms'
 Organski spojevi koji sadrže fluor stalna su opasnost za čovjekovo zdravlje i zdravlje čovjekovog okoliša. No evo rješenja: zove se natrijeva lužina – uz jedan važan dodatak.   Posao kemičara je nekoć bio lakši, ali na svoj način i teži nego danas. Kako to? Bio je lakši jer se uglavnom svodio na rad sa dva reagensa, na kiselinu i lužinu. Kemičar bi prvo pokušao razložiti novu tvar kiselinom, a ako to ne ide onda bi pokušao lužinom. U slučaju da ne uspije ni s kiselinom ni s lužinom, postepeno bi povećavao koncentraciju reagensa uz grijanje reakcijske smjese na višu temperaturu. Kad bi konačno razložio uzorak, odvojio bi produkte kristalizacijom, destilacijom ili ekstrakcijom. Onda bi ponovio postupak na produktima: ako je u prvom postupku razlagao kiselinom, u drugom bi razlagao lužinom – i obratno. Danas kada postoje desetine vrlo moćnih reagensa u organskoj kemiji (za jedan je takav ove je godine dodijeljena Nobelova nagrada) nema više potrebe za metodama prvih kemičara i njihovih prethodnika alkemičara. Za lužinom i kiselinom moderni će kemičar rijetko posegnuti kad želi od jedne tvari pripraviti drugu. Razlog tome je i što su lužine i kiseline nespecifični reagensi, pa se nikad ne zna kako će i na koji dio molekule djelovati – i hoće li uopće djelovati. Zbog svega rečenog (a još više zbog nerečenog) jako sam se iznenadio kada sam pročitao kako su kineski i američki znanstvenici uspjeli riješiti problem razgradnje fluoriranih organskih spojeva na način starih (al)kemičara: natrijevim hidroksidom. Štoviše, rezultate svojih istraživanja uspjeli su objaviti u časopisu Science, što ukazuje na njihovu važnost. Naslov rada je posve kratak: „Low-temperature mineralization of perfluorocarboxylic acids (Mineralizacija perfluorkarboksilnih kiselina pri niskoj temperaturi)“. Riječ je o tome da su polifluoralkilne i perfluoralkilne tvari (poly- and  perfluoroalkyl substances, PFAS) vrlo traženi, no i vrlo štetni organski spojevi (poly znači da su neki, a per da su svi vodikovi atomi na alkilnom lancu zamijenjeni atomima fluora). Nije tu riječ samo o teflonu, freonima (u hladnjacima) i halonima (u vatrogasnim aparatima), nego i o površinski aktivnim tvarima (surfaktantima) koje se upotrebljavaju u tekstilnoj i prehrambenoj industriji. Šesnaest stručnjaka iz različitih područja tehnologije i znanosti analizirat će leteće pojave, koje su prijavili brojni američki piloti, a cilj će biti rasvijetliti dosadašnje slučajeve i dati preporuke za buduće susrete Neidentificirani objekti koje piloti s vremena na vrijeme vide na nebu, a ne mogu se identificirati kao druge letjelice ili prirodni fenomeni, moraju biti objašnjeni sa znanstvene strane. Motivacija je to koja je pokrenula inicijativu unutar NASA-e, a u sklopu koje je najavljeno da će i ova agencija pokušati dokučiti što to američki vojni piloti s vremena na vrijeme uočavaju. Kako je ranije bilo najavljeno, NASA je odlučila pokrenuti nezavisnu studiju kako bi dobila najbolji mogući uvih u te fenomene. Sada se to i službeno dogodilo, formiranjem radne skupine od 16 stručnjaka, koji će narednih devet mjeseci raditi na prikupljanju podataka i rasvjetljavanju pojava poznatih kao neidentificirani leteći fenomeni ili objekti (UAP, NLO, UFO). Interdisciplinarna radna skupina s radom će započeti ovoga ponedjeljka. Analizirat će neklasificirane dokumente, iz civilnih, vladinih, vojnih i svih drugih dostupnih izvora, a svoje bi izvješće vodstvu NASA-e i javnosti trebala predstaviti sredinom sljedeće godine. Osim izvješća o dosadašnjim slučajevima, zadatak ovog je tima izraditi i smjernice za buduću analizu sličnih slučajeva, kao i dati preporuke za prikupljanje podataka prilikom budućih opažanja neidentificiranih letećih objekata – jer samo s detaljnim podacima moguće je zaključiti o kakvim se fenomenima radi. The focus of the study is to inform NASA what possible data could be collected in the future to shed light on UAP. There is no evidence supporting the idea that UAP are extraterrestrial in origin. Seizmološka i meteorološka postaja, koja na Marsu obavlja znanstvena istraživanja od kraja 2018. godine, ovih dana vrlo će vjerojatno poslati svoj posljednji bit podataka prema Zemlji Nakon četiri godine i 1.445 marsovskih dana, čini se kako se približio kraj misije landera InSight na Marsu. NASA-ina sonda tamo se nalazi od studenoga 2018. godine. Bušila je tlo, proučavala meteorološke uvjete, bilježila potrese i udare asteroida u površinu tog planeta, snimala zvukove i općenito otkrivala znanstvenicima mnoge nove podatke o Crvenom planetu. Budući da je InSight osmišljen kao nepokretni lander sa solarnim napajanjem, uz tek mogućnost pomjeranja robotske ruke i drugih instrumenata, velik problem za njega je nakupljanje prašine na fotonaponskim panelima kojima si stvara električnu energiju za rad. Tako je već ranije NASA pokušavala očistiti panele neuobičajenom metodom posipanja pijeska po njima, i to je malo pomoglo odgoditi kraj misije. U svibnju ove godine najavljeno je kako će robotska ruka InSighta biti postavljena u "položaj za mirovinu", pa je prije svojeg posljednjeg pokreta snimila i oproštajni selfie. InSight je, uz minimalne aktivnosti, na Marsu preživio do današnjih dana, a sada se zaista čini kako mu je energija na posljednjim rezervama. NASA je stoga objavila fotografiju koja će vrlo vjerojatno biti posljednja za ovu svemirsku znanstvenu sondu. Najavljeno je kako će InSight nastaviti komunicirati s kontrolom misije dok god to bude mogao činiti, ali je sasvim jasno da će se "odjaviti s dužnosti" u dogledno vrijeme. My power’s really low, so this may be the last image I can send. Don’t worry about me though: my time here has been both productive and serene. If I can keep talking to my mission team, I will – but I’ll be signing off here soon. Thanks for staying with me. pic.twitter.com/wkYKww15kQ Amazon će imati vremena do lipnja 2023. da provede dogovorene promjene, a svako bi kršenje moglo dovesti do kazne do 10 posto godišnjeg prometa ili 5 posto dnevnog prometa po danu nepridržavanja Povod ovom dogovoru je istraga koju je pokrenula Europska komisija još 2019. godine prema čijim je zaključcima Amazon narušio i spriječio pošteno tržišno natjecanje na svojoj platformi. Paralelno s tim, u studenom 2020., Komisija je otvorila drugu istragu koja je pokazala da "Amazonova pravila i kriteriji za Buy Box i Prime neopravdano favoriziraju vlastito maloprodajno poslovanje, kao i prodavače koji koriste Amazonovu logistiku i usluge dostave". Europska komisija je objavila da se Amazon pravno obvezao na pridržavanje određenih pravila u skladu s antimonopolskim pravilima EU kojih će se morati pridržavati do sedam godina. Pravila se primarno tiču izjednačavanja tržišnih uvjeta prodavača trećih strana koji svoje proizvode prodaju putem Amazona kao i pravu pristupa Buy Boxu i Prime programu pod istim uvjetima. Dogovor bi trebao pomoći prodavačima trećih strana da budu konkurentniji na Amazonovom tržištu. Klaster hrvatskih proizvođača videoigara izradio je Analizu hrvatske industrije proizvođača videoigara. Prvi je to i jedini stručni pregled hrvatske gejming industrije za razdoblje 2019. – 2021., obilježeno pandemijom Udio izvoza u prihodu ovih gospodarskih pokretača, samo tijekom prošle godine, bio je čak 80%, što je gotovo duplo više od prosjeka domaće IT industrije koja se nerijetko ističe kao vodeća industrija hrvatskog tržišta i jedan od najvećih aduta u pozicioniranju na globalnom tržištu. S obzirom na to da upravo gejming sektor bilježi rast službenog broja zaposlenih u usporedbi 2020. i 2021. od 14% te na činjenicu da je udio zaposlenih Hrvata u kompanijama čak 97.5%, jasno je da je gejming industrija već sada važan segment hrvatskog gospodarstva uz značajnu perspektivu razvoja. No, da se zdrava industrija ne temelji samo na one hit wonderu jednog studija, već na kontinuiranom rastu mnogobrojnih kompanija i start-upova koji razvijaju potpuno različite gejming žanrove objasnio je tajnik Klastera hrvatskih proizvođača videoigara, Aleksandar Gavrilović: „Brojni su studiji koje bih mogao navesti, počevši od Escape Simulatora u izvedbi samoborskog Pine studija preko casual mobilnih igara svima dobro poznatog Nanobita pa sve do visoko-budžetnih PC naslova poput Gamepiresovog SCUM-a ili Croteamovog Serious Sam serijala. Imamo kompanije koje svoj uspjeh temelje na potpuno različitim projektima, pri čemu je njihova dobit samo tijekom 2021. bila između 4 i 44 milijuna kuna. To je ono što nas kao zajednicu nadahnjuje i iznimno veseli. Napredak je kontinuiran, ostvaren zajedničkim snagama i uz pomoć partnera, poput A1 Hrvatska, koji upravo u gejmingu prepoznaju vrijednost i potencijal rasta i razvoja.“ Referirajući se na postignute rezultate u društvenom kontekstu i mogućnost budućeg napretka predsjednik Klastera hrvatskih proizvođača videoigara, Ivan Murat komentirao je: „Brojke već sada pokazuju kolika je potencijalna snaga gejming industrije koja, osim programera, zapošljava različite vrste vizualnih umjetnika, skladatelja, dizajnera ili pisaca. Moramo biti svjesni da je gejming industrija u Hrvatskoj i dalje još na svojem početku te imamo još puno za raditi i pokazati. Zato je važno prepoznati je kao potencijal za značajan razvoj i kao jednog od pokretača gospodarskog razvoja, ali uz osnovne preduvjete poput obrazovne, infrastrukturne i financijske podrške.“ Nekoliko institucija razvilo je i programe obrazovanja u game developmentu od kojih je možda i najznačajnija izgradnja poduzetničkog inkubatora PISMO powered by A1 u Novskoj. Od osnutka 2018., razvojni put u inkubatoru započelo je čak 75 start-upova. Povodom svog devetog rođendana, OnePlus je najavio da će od Oppoa u sljedeće tri godine dobiti značajnu svotu novca. Riječ je o 'dual-brand' strategiji, koja bi se navodno trebala isplatiti za obje tvrtke Kineski proizvođač potrošačke elektronike, OnePlus, ovoga je vikenda proslavio devet godina postojanja te je najavio buduće planove za razvoj svoga brenda. Najznačajnija najava bilo je novo strateško partnerstvo s Oppom, koji će u sljedeće tri godine uložiti 10 milijardi kineskog juana (oko 1,43 milijardi dolara) u OnePlus. Kako prenosi GSM Arena, ova „dual-brand“ strategija trebala bi „progurati“ OnePlus kao pionirski brend za vodeće pametne telefone. Istovremeno, njihovi će uređaji navodno imati nultu maržu neto dobiti, kako bi pomogli održavanju omjera cijene i kvalitete.   Navodi se, također, da će se OnePlusovi mobiteli i proizvodi u Kini prodavati isključivo online, što je i nekada bila praksa. Korisnici će svoje uređaje moći popravljati u servisnim centrima diljem zemlje, dok za globalno tržište još nema informacija. Kad je već riječ o tržištu izvan Kine, podsjećamo da su Oppo i OnePlus prestali s prodajom mobitela i pametnih satova u Njemačkoj, zbog povrede patenta. Tužio ih je finski telekomunikacijski div, Nokia, što je u konačnici dovelo do razmatranja da se proizvodi kineskih proizvođača „uklone s polica“ diljem Europe i Azije. Parnice su još uvijek u tijeku. Potpisom ugovora vrijednog više od 65 milijuna kuna Telekom Kosova i Ericsson Nikola Tesla započeli su suradnju vezanu uz modernizaciju jezgrene i radijske mreže te održavanje mreže ovog kosovskog operatora Ugovor obuhvaća modernizaciju i virtualizaciju cijele jezgrene mreže, uvođenje najnaprednije opreme u radijski dio mreže te implementaciju kosovskog pozivnog broja 383 u mrežu. Burbuqe Hana, glavna izvršna direktorica Telekoma Kosovo, rekla je: „Ovaj ugovor, čiji je cilj modernizacija mobilne mreže i migracija na pozivni broj 383, donosi značajne prednosti korisnicima i poboljšava mobilne telekomunikacijske usluge uvođenjem najnovijih tehnologija u telekomunikacijskoj industriji. Ovaj ugovor omogućuje Telekomu Kosovo ne samo proširenje pokrivenosti 4G širokopojasnom tehnologijom u cijelom naseljenom području, već i ulazak u eru 5G širokopojasne tehnologije. Telekom Kosovo migrira na vlastiti međunarodni pozivni broj 383 te na taj način ne snosi troškove korištenja međunarodnog pozivnog broja Monaka. Istovremeno, s tehničkog gledišta, Telekom Kosovo će se pojaviti u međunarodnoj telekomunikacijskoj mreži kao tvrtka Republike Kosovo.” Gordana Kovačević, predsjednica Ericssona Nikole Tesle izjavila je: „Drago mi je što je Telekom Kosovo odabrao Ericsson Nikolu Teslu za modernizaciju svoje telekomunikacijske mreže. Implementacijom ovog ugovora unaprijedit će se kvaliteta usluga krajnjim korisnicima te pripremiti mrežna infrastruktura za kreiranje novih usluga utemeljenih na suvremenoj tehnologiji. Ericsson Nikola Tesla Grupa zapošljava gotovo 3500 stručnjaka od kojih njih 1800 radi na poslovima softver dizajna i ima priliku kreirati tehnologije budućnosti. Implementiramo suvremenu tehnologiju i kreiramo inovativna ICT rješenja i usluge za digitalnu zelenu tranziciju javnih servisa i industrija. Snažna mrežna platforma koju ćemo isporučiti našem partneru Telekom Kosova preduvjet je za korištenje suvremene ICT tehnologije te rješenja i usluga kojima se podiže konkurentnost gospodarstva i kvaliteta života građana. Ovim partnerstvom osnažujemo našu poziciju na tržištu Kosova na kojem smo prisutni već dugi niz godina, a od 2013. godine imamo i ured u Prištini, koji planiramo širiti. Naši zaposlenici u uredu u Prištini dio su našeg velikog tima globalno cijenjenih eksperata.“ 
                      
Cilj ovog udruživanja je omogućiti korisnicima da odaberu svoje PayPal račune kao opciju plaćanja za kupnju, druge najpopularnije kriptovalute, Ethereuma (ETH) iz aplikacije MetaMask MetaMask se ovom suradnjom nada privući više korisnika kojima bi sada trebalo biti još jednostavnije i praktičnije kupovati kriptovalute direktno iz MetaMask aplikacije. PayPalu ovo nije prvi izlet u svijet kriptovaluta jer su 2020. dali korisnicima mogućnost kupnje, držanja i prodaje kriptovaluta na svojoj platformi, a 2021. dodali značajku "Checkout with Crypto" koja podržava Bitcoin, Litecoin, Ethereum i Bitcoin Cash. PayPal će također generirati određeni prihod naplatom naknade za trgovanje kriptovalutama, dok će MetaMask uzimati 1% provizije. Trenutno samo odabrani korisnici iz SAD-a mogu pristupiti ovoj opciji, dok PayPal radi na uvođenju usluge za sve svoje korisnike u SAD-u što se planira dovršiti tijekom sljedećih nekoliko tjedana. Hoće li značajka postati dostupna i izvan SAD-a ostaje za vidjeti. Nakon otvaranja ureda u Beogradu u rujnu, beogradska podružnica Wargaminga već zaposlila 260 radnika koji rade na franšizama World of Warships i World of Tanks, kao i mobilnoj igri Bowling Crew Kako smo pisali u lipnju, Wargaming je uslijed ratnih zbivanja, u koje je uključena i Bjelorusija, odlučio zatvoriti svoj glavni ured u Minsku u kojem su i oformljeni, i u potpunosti preseliti u druge krajeve Europe, konkretno Poljsku i Srbiju. Dok se poljska podružnica bavi izdavačkim poslovima, ona u Beogradu je zamišljena kao centralno developersko mjesto franšize World of Warships, arkadnog napucavanja World of Tanks za PC, a naknadno im je dodijeljen i rad na mobilnoj igri Bowling Crew. Sam ured u Beogradu je započeo s radom u rujnu i prema novom službenom priopćenju već sada zapošljava preko 260 radnika različitih nacionalnosti, a s očekivanim rastom u 2023. godini, Wargaming planira postati jedan od najvećih developerskih studija, kako u Srbiji, tako i u ovom dijelu Europe. "Wargaming Beograd je postao novi dom za mnoge kolege iz naših drugih globalnih studija i ureda, ali i renomirani poslodavac za profesionalce iz Srbije. Nećemo stati na tome i nastavljamo rasti postupno", izjavio je generalni menadžer Nikola Stojanović, te dodaje: "Jasno dajemo do znanja da Wargaming ima blistavu budućnost u Srbiji i da će pomoći srpskom tržištu da raste i ostavi svoj trag na globalnoj mapi razvoja video igara". Kako bi prikupili nove snage, Wargaming Beograd nudi veliki broj otvorenih pozicija za profesionalce iz regije i drugih zemalja, dok mlade talente privlači u svoj edukativni program Wargaming Forge. Pozitivno iskustvo iz ureda u Nikoziji, Vilniusu i Pragu će biti primijenjeno i na ovaj program u Beogradu, pa će se mladi ljudi kroz Wargaming Forge moći priključiti raznim tečajevima koji će ih uvesti u svijet razvoja igara. IN2 grupa digitalno je transformirala zdravstveni sektor, no projekti IN2 grupe iz područja zdravstva nisu jedini koji su promijenili suvremeni život svih nas. Tu su i digitalizacija Sudskog registra, digitalizacija zemljišnih knjiga te Jedinstveni registar osoba RH i mnogi drugi. Prosinac je vrijeme kad tvrtke analiziraju ostvarene rezultate, promišljaju o svemu što su postigle i obilježile u tekućoj godini, ali istodobno kreiraju nove planove za budućnost. Godina koja je na izmaku bila je osobito dinamična i posebna za IN2 grupu. Tijekom cijele godine grupa je obilježila trideset godina uspješnog poslovanja u svim važnim projektima koji su digitalno transformirali Hrvatsku i tako način života svih građana promijenili nabolje te ga učinili jednostavnijim i funkcionalnijim. IN2 grupa digitalno je transformirala zdravstveni sektor, no projekti IN2 grupe iz područja zdravstva nisu jedini koji su promijenili suvremeni život svih nas. Tu su i digitalizacija Sudskog registra, digitalizacija zemljišnih knjiga te Jedinstveni registar osoba RH i mnogi drugi. „Mi smo jedna od rijetkih tvrtki u IT industriji koja ima tri desetljeća tradicije. Ponosni smo na svoje iskustvo, ali i na našu inovativnost, koja nam omogućuje da i dalje budemo predvodnik u IT industriji. Naša je snaga u zajedništvu, strasti prema svemu što radimo, odgovornosti koju prihvaćamo i ponajprije našim različitostima. IN2 grupu odlikuje zajedništvo velikog broja individualaca koji su vrhunski stručnjaci u svojim područjima, a zahvaljujući tomu pružamo našim klijentima tailor made rješenja koja pokrivaju različite djelatnosti, od osiguranja i bankarskog sektora, poduzetništva i gospodarstva općenito do zdravstva i javnog sektoraˮ, istaknuo je Denis Jašarević, predsjednik Uprave IN2 grupe. Ove je godine IN2 grupa postala bogatija i za dvije nove tvrtke u svojem vlasništvu. Početkom godine, točnije u veljači, završen je proces preuzimanja MCS Grupe, jednog od vodećih hrvatskih proizvođača informacijskih sustava u zdravstvu, koja posluje još od 1999. godine. Rješenjima MCS Grupe danas se koriste dvije tisuće timova u primarnoj zdravstvenoj zaštiti, šesto timova u specijalističko-konzilijarnoj zdravstvenoj zaštiti te sedamdeset poliklinika raznih djelatnosti. Početkom studenoga ove godine tvrtka Libusoft Cicom postala je dio obitelji IN2 grupe. Riječ je o tvrtki koja je predvodnik digitalizacije javne uprave u Hrvatskoj. Tvrtka Libusoft Cicom ponosna je na činjenicu da je u IT sustavu svakoga hrvatskoga pametnoga grada barem jedno LC rješenje. Iskustvo, stručnost i znanje stručnjaka LC-a rezultat su tridesetogodišnjeg razvoja, ulaganja i kontinuiranog rasta. Nakon obiju akvizicija, danas IN2 grupa broji 650 zaposlenika. Napokon je zaključena dugogodišnja saga o velikom ugovoru za izgradnju i održavanje cloud infrastrukture američkog Ministarstva obrane, i to podjelom među četiri velika IT diva Američko Ministarstvo obrane napokon je ovoga tjedna zaključilo natječaj za svoj veliki projekt računalstva i pohrane u oblaku. Ugovor ranije poznat kao JEDI (Joint Enterprise Defense Infrastructure) trebao je pokriti naručivanje iznimno vrijednih i naprednih usluga u oblaku, a još 2019. godine za dobivanje tog su se posla borili Microsoft i Amazon. No, tada je to sve Trumpova administracija uspjela prilično zakomplicirati, jer je navodno sam Donald Trump intervenirao i "zabranio" dodjelu tog posla Amazonu – i to sve zbog osobnog animoziteta prema Jeffu Bezosu. Slijedom toga, ugovor je bio dodijeljen Microsoftu, no Amazon se ubrzo potom žalio na predsjednikovo uplitanje i nepošteno odlučivanje u Pentagonovom procesu. Nakon što je Trump izgubio vlast, ugovor je poništen. Tada je kao razlog navedeno da "zbog evolucije zahtjeva, povećane potrebe za čuvanjem podataka u oblaku te napretka industrije, ugovor JEDI Cloud više ne zadovoljava potrebe". Nakon toga projekt je preimenovan u Joint Warfighting Cloud Capability, vrijeme izvršenja produženo do lipnja 2028. godine, a vrijednost ostala na maksimalnih 9 milijardi dolara u tom razdoblju. Na ponovno raspisanom natječaju Pentagon je odlučio da će posao podijeliti čak četiri američka tehnološka diva, Amazon, Google, Microsoft i Oracle. Cilj programa je, kažu, ponuditi Ministarstvo obrane globalno dostupne usluge oblaka u svim sigurnosnim domenama i na različitim razinama tajnosti, od strateških do taktičkih. Niti jedan od "dobitnika" ovog posla ne ističe se po zadacima ili iznosima, već Pentagon najavljuje da će planirani iznos novca plaćati pojedinom tehnološkom partneru na temelju pojedinačnih narudžbi. Svakome je obećano tek da će dobiti narudžbe od najmanje 100.000 dolara, a rad s više dobavljača trebao bi naručitelju osigurati jeftinije i bolje usluge. Google pokreće pravni postupak protiv prevaranata koji su htjeli prodavati profile tvrtki na Google pretraživanju i kartama, a koji su vezani uz Google My Business uslugu koja je inače besplatna Google u svojoj objavi navodi da prevaranti zovu vlasnike tvrtki i nastoje im naplatiti njihove Google poslovne profile na Google Business Profile (ranije poznatoj pod nazivom Google My Business) usluzi. Samo u 2021. godini otkriveno je i onemogućeno više od 12 milijuna pokušaja lažnog predstavljanja i kreiranja lažnih profila tvrtki i gotovo 8 milijuna pokušaja preuzimanja profila tvrtki od strane osoba kojima te tvrtke ne pripadaju. “Danas podnosimo tužbu protiv prevaranata koji su pokušali prevariti stotine malih poduzeća lažno se predstavljajući kao Google putem telefonskih poziva. Također su izradili web stranice koje reklamiraju kupnju lažnih recenzija, pozitivnih i negativnih, kako bi manipulirali recenzijama profila tvrtki na Google pretraživanju i kartama.” Također su podijeliti nekoliko savjeta koji će pomoći ljudima da prepoznaju prijevare. Novo sjedište u Taipeiju, glavnom gradu Tajvana, omogućuje Cooler Masteru da centralizira sve svoje timove, koji će se, osim razvitka računalne periferije i komponenti, moći baviti i drugim segmentima poslovanja Povodom obilježavanja 30 godina svoga postojanja, Cooler Master ove je srijede svečano otvorio svoje novo sjedište u glavnom gradu Tajvana, Taipeiju te tako centralizirao sve svoje timove, uključujući Cooler Master Technology Inc. i Corporation. Kako navode iz tvrtke, novo sjedište predstavlja dom za nove poslovne jedinice i timove koji razvijaju Cooler Masterovu budućnost. Osim proizvodnje računalne periferije i komponenti, tvrtka istražuje nove segmente poslovanja, poput, primjerice, obrazovanja. „Novo sjedište je talionik iz kojeg će se izlijevati Cooler Master Academy, CMIX, CMODX, MasterRide i drugi projekti, koji će poprimati svoj oblik kako će se tvrtka razvijati“, objašnjavaju iz Cooler Mastera. Osim što su povodom svoje 30. godišnjice postojanja otvorili novo sjedište, podsjećamo da je Cooler Master krajem listopada predstavio i limitiranu 30th Anniversary Edition liniju novih i starih popularnih proizvoda iz raznih kategorija. Globalni ponuđač usluga podatkovnih centara Digital Realty i Interxion spojili su se 2020. godine, a od sada i hrvatska podružnica postaje dio tog identiteta. Digital Realty i Interxion spojili su se 2020. godine, a snažna kombinacija dviju kompanija uz globalni rast Digital Realtyja u posljednje dvije godine rezultirala je tvrtkom koja nudi najveću globalnu platformu za podatkovne centre na svijetu – PlatformDIGITAL. Objedinjavanjem brenda pod brendom Digital Realty, ovaj globalni ponuđač usluga data centara ponudit će jednostavnije poslovanje s još više kolaboracije, kojemu su u jasnom fokusu klijenti i stvaranje globalnih prilika za njih oslanjanjem na lokalnu ekspertizu. „Oduvijek nam je bio cilj podržavati naše korisnike na putu njihovog razvoja prema statusu snažnih digitalnih brendova, koji danas imaju. Tom razvoju sad se pridružuje i naš vlastiti brend, kojeg ćemo odsad graditi uz naše postojeće, ali i uz buduće partnere. Polazište s kojeg smo krenuli promišljati svoj novi identitet bilo je – sažeti u njemu put kojim želimo ići, naše ambicije i našu misiju. Cilj svih nas u Digital Realtyju je biti poveznica poslovanju naših korisnika, omogućiti im nesmetan protok podataka, i činiti to na nove i odvažne načine. Želimo biti okruženje za razvoj inovativnosti, najbitnijeg uporišta budućnosti svih nas,“ izjavio je Goran Đoreski, direktor poslovanja Digital Realtyja za Hrvatsku i regiju. Uzbudljivo putovanje sa spajanjem dva brenda u jedan započelo je ove jeseni i nastavit će se do kraja godine i kroz početak 2023. Tijekom prva tri kvartala 2022. Digital Realty i Interxion bili su usredotočeni na na to da postanu jedinstvena globalna tvrtka, pomažući pojednostaviti i potaknuti još veću kolaboraciju i poslovanje usmjereno na klijente koje zadržava važnu lokalnu prisutnost i stručnost za klijente u svim zemljama u kojima tvrtke posluju sa svojih više od 300 data centara širom svijeta. Zbog problema u proizvodnji zaslona s kojim su se susreli LG Display i BOE, Samsung Display isporučit će više od 80 milijuna OLED-a za iPhone 14 Prema izvješću kojeg je objavio korejski portal The Elec, Samsung Display isporučit će više od 70 posto OLED zaslona za cijelu iPhone 14 seriju mobitela, a sve zahvaljujući problemima u proizvodnji koji su snašli glavne konkurente korejske tvrtke, LG Display i BOE (Beijing Oriental Electronics). Konkretnije rečeno, od 120 milijuna iPhonea 14 kojeg Apple planira proizvesti, njih preko 80 milijuna koristit će Samsungove OLED-ove, kako kod standardnih 6,1-inčnih 14 i 6,7-inčnih 14 Plus modela, tako i kod onih jačih, Pro inačica, koje koriste LTPO tehnologiju. Anonimni izvori dobro upoznati sa situacijom, kažu da se očekuje kako će se barem 60 milijuna Samsungovih zaslona naći na iPhoneu 14 Pro i 14 Pro Maxu, koji se prodaju bolje nego što se to prvobitno očekivalo. Unatoč problemima u proizvodnji, ostatak zaslona isporučit će LG Display i BOE. Apple je, podsjetimo, početkom studenog smanjio proizvodnju običnog iPhonea 14 za tri milijuna, isključivo zbog slabije potražnje. Uz „klimavu“ geopolitičku situaciju i povećanu inflaciju, razlog za ova „rezanja“ mogla bi biti i činjenica da novi iPhone, izuzev Pro modela, ne donosi ništa značajno novo, pa su ga mnogi korisnici odlučili – preskočiti. Ove se godine na Deloitteov natječaj 50 najbrže rastućih tehnoloških tvrtki Srednje Europe prijavilo skoro 400 kompanija, čija prosječna stopa rasta iznosi 2.351%. Iz Hrvatske, najbolji je Aircash Na ovogodišnjem Deloitteovom natječaju 50 najbrže rastućih tehnoloških tvrtki Srednje Europe, među vodećih se pedeset plasiralo ukupno 12 hrvatskih poduzeća iz Hrvatske, objavljeno je iz Deloittea. S gotovo 400 prijava, uključujući 30 iz Hrvatske, ovogodišnja rang lista 50 najbrže rastućih privatnih ili javnih tehnoloških tvrtki Srednje Europe najkonkurentnija je u dosadašnjoj, 23-godišnjoj povijesti te inicijative. "Moram priznati da sam mislio kako prošlogodišnji rekord nikada neće biti oboren. Činjenica da se to dogodilo tako brzo, snažno svjedoči o rastu važnosti tehnoloških tvrtki u gospodarstvu u cjelini", Izjavio je Jiri Sauer, regionalni voditelj programa Deloitte Technology Fast 50 za Srednju Europu. Na ovogodišnjem Deloitteovog natječaja tvrtke iz 9 država ostvarile su plasman na glavnom natječaju, gdje su najuspješnije bile Poljska sa 17, Češka s 13 te Hrvatska s 8 plasiranih tvrtki. I ove godine na ljestvici dominiraju softverske tvrtke s 33 plasmana, a prate ih predstavnici drugih sektora: fintech (6); hardver (5); mediji i zabava (4); zdravstvo i znanosti o životu (2). Iz Hrvatske se ove godine, dakle, na Deloittove liste plasiralo ukupno dvanaest tvrtki, od kojih osam u glavnoj kategoriji 50 najbrže rastućih, četiri u kategoriji Companies to Watch. U posebnoj dodatnoj kategoriji Zvijezde pozitivnog utjecaja (Impact Stars) i ove godine predstavljene su i istaknute tri tvrtke. Iako je Xiaomi i dalje popularan izbor među korisnicima, najnovije kvartalno financijsko izvješće pokazuje da su im prihodi u trećem kvartalu ove godine u padu za čak 10 posto Xiaomi je ovoga tjedna objavio kvartalno financijsko izvješće, koje pokazuje da su im brojke u značajnom padu. Naime, prihod za razdoblje od srpnja do rujna 2022. godine, iznosio je malo manje od 10 milijardi dolara, što je za 10 posto manje nego u trećem kvartalu prošle godine. Neto dobit pala je čak 59 posto na godišnjoj razini (294 milijuna dolara), ali razlog tome moglo bi biti ulaganje od 116 milijuna dolara u Xiaomi Automobile, relativno nedavno osnovanu tvrtku za proizvodnju električnih vozila. Otkriveno je, stoga, da su ulaganja u istraživanja i razvoj porasla za 25 posto u usporedbi s prošlom godinom te da na tim odjelima radi čak 48 posto zaposlenika kineske tvrtke. (1/2) In Q3, Xiaomi has been expanding the possibilities of smart living and aspiring to give everyone an innovative product experience.

Thank you for your never-ending support. Nadalje, Xiaomi je otkrio i da ima 564 milijuna MIUI korisnika, odnosno 78,1 milijun više nego u istom razdoblju prošle godine. Od svih njihovih korisnika, samo ih je 141 milijun u Kini, točnije oko 25 posto. Tvrtka je, također, prodala 40,5 milijuna mobitela u trećem kvartalu ove godine, no isporuke su im pale za 7,8 posto na godišnjoj razini. Kao razlog za taj pad, navode „klimavu“ globalnu makroekonomsku klimu. U proteklih nekoliko tjedana Elon Musk je poduzeo oštre mjere kako bi smanjio troškove jer Twitter trenutno nije profitabilan. Tim mjerama je obuhvaćeno i (ne)plaćanje putnih i drugih troškova Elon Musk ignorira troškove nastale prije nego je preuzeo Twitter i ne želi izvršiti plaćanje prema dobavljačima, prenosi Engadget. Navodno se skupilo više stotina tisuća dolara putnih i ostalih troškova koje su akumulirali zaposlenici Twittera prije Muskovog preuzimanja zbog čega su izdani nalozi za usporavanje ili čak zaustavljanje plaćanja dobavljačima i ugovornim uslugama koje uključuju računalne troškove, putovanja, softverske usluge, nekretnine pa čak i hranu u uredskoj kantini tako da su korporativne kreditne kartice poništene, a besplatni ručkovi ukinuti. Osim toga, Twitter navodno nije isporučio čekove prethodno obećane dobrotvornim organizacijama. Twitter također preispituje partnerstva sa NFL i NBA sportskim ligama kao i medijskim tvrtkama uključujući Condé Nast i Fox. Osim toga, pokušava ponovno pregovarati s tehnološkim tvrtkama poput Amazona i Oraclea koje pružaju računalne usluge. Additionally, a 403 Forbidden
error was encountered while trying to use an ErrorDocument to handle the request. Nakon što je podigao 'veliku prašinu' otpustivši gotovo dvije trećine zaposlenika, Elon Musk je najavio da Twitter ponovno – zapošljava Elon Musk rekao je zaposlenicima Twittera na nedavnom sastanku da je tvrtka završila s otpuštanjima te da aktivno traže ljude koji bi popunili pozicije u inženjerstvu i prodaji. Ova vijest stiže nakon što je novopečeni vlasnik popularne društvene mreže otpustio gotovo dvije trećine zaposlenika te tako podigao „veliku prašinu“ u javnom prostoru. Kako otkriva The Verge, Musk nije precizirao koju vrstu inženjerskih i prodajnih uloga traži, no istaknuo je kako su mu najveći prioritet ljudi koji su izvrsni u izradi softvera. No, iako je prošloga tjedna procurila informacija da su tvrtkini regruteri već kontaktirali inženjere tražeći od njih da se pridruže „Twitteru 2.0“, na službenim stranicama trenutno nema otvorenih pozicija. Budući da je ovo bio prvi put da se Musk sastao sa svim zaposlenicima nakon preuzimanja tvrtke, bio je „bombardiran“ brojnim pitanjima o sljedećim koracima Twittera. Prema snimci koju su dobili novinari The Vergea, jedan je zaposlenik postavio pitanje hoće li tvrtka preseliti svoje sjedište u Teksas, baš kao što je bio slučaj s Teslom. „Ako želimo premjestiti sjedište u Teksas, mislim da bi to pogodovalo ideji da je Twitter od lijevog, postao desničarski, što nije slučaj. Ovo nije desničarsko preuzimanje Twittera, već centrističko. Kako bismo bili digitalni gradski trg, moramo predstavljati ljude sa širokom spektrom stajališta, čak i ako se s tim stajalištima ne slažemo“, odgovorio je Musk na pitanje zaposlenika. Nakon što su brojni zaposlenici Twittera dobili ili samovoljno dali otkaz zbog nametnutih uvjeta, stiže vijest da Twitter naglo zatvara svoje urede do ponedjeljka Nered u Twitteru se nastavlja. Zaposlenici su ovog tjedna dobili neočekivani mail da se svi uredi zatvaraju do ponedjeljka, 21. studenoga. Razlog trenutno nije poznat, no „šuška se“ da previše ljudi napušta tvrtku te da vlada – opći kaos. „Stupa na snagu odmah. Privremeno zatvaramo naše urede i obustavit ćemo sav pristup bedževima za ulaz. Uredi će se ponovno otvoriti u ponedjeljak, 21. studenoga. Hvala vam na vašoj fleksibilnosti. Molimo vas da se nastavite pridržavati politike tvrtke suzdržavajući se od raspravljanja o povjerljivim informacijama tvrtke na društvenim mrežama, novinarima ili drugdje“, stoji u mailu. Kako prenosi BBC, vlasnik Twittera, Elon Musk, nedavno je rekao zaposlenicima da se moraju obvezati na dugo radno vrijeme i biti ekstremno „tvrdokorni“ ili da će u suprotnom napustiti tvrtku. Sudeći prema raznoraznim objavama na Twitteru, zaposlenicima se taj ultimatum nije svidio i krenuli su masovno davati otkaze. „Mislim da će danas, kada se prašina raziđe, vjerojatno ostati manje od 2.000 ljudi. Svi u mom timu dobili su otkaz. Menadžer tog tima i njegov menadžer su otpušteni. A onda je i menadžer tog menadžera dobio otkaz. Osoba iznad toga bio je jedan od rukovoditelja koji je otpušten prvog dana. Nitko nije ostao u tom zapovjednom lancu“, ispričao je jedan bivši zaposlenik Twittera za BBC. Jedna od rijetkih investicija Berkshire Hathawaya u tehnološke kompanije objavljena je ovoga tjedna. Nakon velikog udjela u Appleu, Buffettova kompanija sada drži i dionice njegovog partnera, TSMC-a Najpoznatiji ulagač u dionice na svijetu, milijarder Warren Buffett, putem svojeg je koncerna Berkshire Hathaway investirao nešto više od 4,1 milijarde američkih dolara u dionice tajvanskog proizvođača poluvodičkih rješenja, TSMC (Taiwan Semiconductor Manufacturing Company). Njegova kompanija to je službeno prijavila američkoj Komisiji za vrijednosne papire (SEC), a u prijavi stoji da je Berkshire kupio oko 60 milijuna dionica TSMC-a tijekom srpnja, kolovoza i rujna ove godine. Čim se pročulo da tradicionalno oprezni i uspješni Buffett ulaže u ovu kompaniju, cijena njezine dionice porasla je za oko 8%. TSMC je već dugo jedan od najvećih proizvođača čipova u svijetu, njihove proizvodne pogone koriste, primjerice, Apple i Qualcomm za proizvodnju "svojih" čipova, a tajvanska kompanija drži i oko 90% svjetskog tržišta kad je riječ o najmodernijim generacijama poluvodiča. Jedna je od okosnica tajvanske ekonomije, nedavno je prijavila velik dvoznamenkasti porast prihoda i dobiti, ali se, kao i ostatak industrije, suočava s nešto slabijim narudžbama za naredno razdoblje. Berkshire Hathaway ne ulaže često u tehnološke kompanije, jer i sam 92-godišnji Buffett priznaje da se u modernu tehnologiju pretjerano ne razumije. No, do sada su ulagali primjerice u IBM, i to ne baš uspješno. Ipak, sada im je najveće pojedinačno ulaganje ono u Apple, gdje drže dionica u trenutačnoj vrijednosti većoj od 126 milijardi dolara. Ranije ove godine počeli su prodavati udjele u kineskom proizvođaču automobila BYD. Warren Buffett’s Berkshire Hathaway buys $4bn stake in chipmaker TSMC https://t.co/VxanOQPdqF Budući da u svakom digitalnom uređaju i internetskoj usluzi koju koristimo postoji softver zaštićen autorskim pravima i budući da je internet u biti golemi stroj trgovine digitalnih podataka, zakon o autorskim pravima ključna je pravna odrednica primjene digitalne tehnologije i načina na koji je koristimo njen sadržaj, odnosno digitalne ekonomije. Digitalno autorsko pravo posljedično, među ostalim, omogućava ili ometa tržišno natjecanje.  Američki odnosno anglosaksonski pravni model click-wrap (ugovor o klikanju) nastao je u digitalnom poslovanju SAD kao praktični model koji pojednostavljuje prihvaćanje ili odbijanje nekog digitalnog dobra ili usluge. Taj model je pojednostavljeni način (kroz jedan klik) prihvaćanja ili odbijanje više pravnih dokumente kao što su, na primjer, Pravila privatnosti, Uvjeti pružanja usluge te druge pravne odredbe poput autorskih prava itd. Takav pojednostavljeni način korisničkog prihvaćanja pravnih odredbi digitalnih dobara ili usluga primjenjuje se, na primjer, kod registracije za društvene mreže, kao dio procesa instalacije softvera, odnosno u svim slučajevima u kojima su obvezni takvi pravni akti za korištenje digitalnih dobara ili usluga.    Analiza pokazuje da su interakcije s Alexom,  iako ih korisnici koriste za samo nekoliko funkcija, porasle za više od 30% u posljednjih godinu dana. Izvršni je direktor Andy Jassy, prema objavi WSJ-a, dobio zadatak smanjiti troškove u cijeloj tvrtki s posebnim fokusom na neprofitabilne odjele. U nekim od tih odjela zaposlenicima je rečeno da potraže poslove drugdje u tvrtki jer su timovi u kojima su radili bili suspendirani ili zatvoreni. Višemjesečna analiza troškova pokazala je operativni gubitak više od 5 milijardi dolara godišnje koji je ostvarila Amazonova jedinica za uređaje koja među ostalim uključuje Alexu, Echo, Fire tablete i Kindle. "Naš cilj je da Alexa bude najkorisniji i najsnalažljiviji osobni asistent na svijetu, koji živote ljudi čini smisleno lakšim i boljim." izjavio je Andy Jassy za TechCrunch. Ostaje za vidjeti hoće li se Amazon usredotočiti na pokušaj dodavanja novih mogućnosti glasovnom asistentu Alexi, što bi zahtijevalo još veća ulaganja, ili će se u narednom razdoblju zadržati samo na poboljšavanju postojećih. Additionally, a 403 Forbidden
error was encountered while trying to use an ErrorDocument to handle the request. U svojem prvom mailu zaposlenicima, Elon Musk je istaknuo važnost Twitter Blue pretplate, želeći da ona čini barem polovicu svih prihoda tvrtke. Dotaknuo se i rada od kuće koji je od sada - zabranjen Vlasnik Twittera, Elon Musk, u srijedu navečer prvi je put poslao mail zaposlenicima tvrtke, upozoravajući ih na izazovnu gospodarsku klimu te ističući potrebu osvježavanja Twitter Blue pretplate kako bi uspjeli preživjeti nadolazeću krizu. Musk se na početku ispričao zbog tematike maila, ali, kako kaže, ne postoji način da se ta poruka uljepša. „Iskreno govoreći, ekonomska slika koja je pred nama je strašna, posebno za tvrtku poput naše koja toliko ovisi o oglašavanju u izazovnoj gospodarskoj klimi. Štoviše, 70 posto našeg oglašavanja je na temelju brenda, a ne na temelju učinka, što nas čini dvostruko ranjivijima“, započinje Musk. Istaknuo je kako je upravo iz tog razloga htio da se Twitter Blue osvježi, jer bez značajnijih prihoda od pretplata, postoji šansa da Twitter neće preživjeti nadolazeću ekonomsku krizu. Musk, stoga, želi da otprilike polovica Twitterovih prihoda čine - pretplate Na E-commerce Jam konferenciji održanoj u četvrtak u Tvornici kulture, svečano su dodijeljena priznanja najboljim web trgovinama u regiji u sklopu Web Retailer Award 2022 natjecanja Na E-commerce Jam konferenciji održanoj u četvrtak u Tvornici kulture, svečano su dodijeljena priznanja najboljim web trgovinama u regiji u sklopu Web Retailer Award 2022 natjecanja. S tradicijom dužom od desetljeća, Web Retailer Award najveće je natjecanje web trgovina u Adriatic regiji koje se u organizaciji portala Jeftinije.hr, dijela Heureka Grupe, već osmu godinu održava u Hrvatskoj. Ove se godine na Web Retailer Award prijavila 361 web trgovina iz Hrvatske, Slovenije i Srbije, a u četvrtak je, u sklopu E-commerce Jam konferencije, pod pokroviteljstvom dostavne službe DPD i kartičarske kuće Visa, podijeljeno je čak 58 nagrada u različitim natjecateljskim kategorijama. U rasprodanoj Tvornici kulture okupili su se europski ecommerce stručnjaci, brojne strane i domaće tvrtke, a Zagreb je, zahvaljujući E-commerce Jam konferenciji na jedan dan postao središte ecommerca u srednjoj i istočnoj Europi.   David Čreslovnik, izvršni direktor Heureka Grupe u jadranskoj regiji otvorio je E-commerce Jam konferenciju i nakon uvodnih riječi uveo nas u niz Brand Jam predavanja posvećena brand marketingu koja su održali David Pivk direktor marketing u Nike Direct, Daniel Roginski generalni direktor Zalanda za srednju i istočnu Europu te Norman Nielsen iz popularne platforme za putovanja, Omio. Kako bi omogućila veću fleksibilnost i bolju ravnotežu između privatnog i poslovnog života, ch-aviation, tvrtka za poslovno izvještavanje u zrakoplovnoj industriji, predstavila je nove benefite za svoje zaposlenike - kraći radni tjedan, uz smanjenje plaće od 10% Četverodnevni radni tjedan česta je tema razgovora u poslovnom svijetu. Razna istraživanja potvrđuju da ovaj način rada povećava produktivnost i motivaciju zaposlenika, poboljšavajući ravnotežu između poslovnog i privatnog života. Mnoge zemlje poput Švicarske, Irske, Njemačke i Švedske su među prvima predstavile i potvrdile uspjeh ovog koncepta. ch-aviation aktivno prati trendove i jedna je od prvih data/tech tvrtki u zrakoplovnoj industriji koja nudi ovu pogodnost svojim zaposlenicima. “Naše poslovanje bazira se na principu „Data as a Service“ (DaaS), i jedina smo zrakoplovna data/tech/SaaS tvrtka u regiji. S obzirom na rast i stalnu potrebu za novom radnom snagom te želju za zadržavanjem trenutnih članova tima, odlučili smo pružiti našim postojećim i budućim zaposlenicima posebne uvjete rada. Jedna smo od rijetkih tvrtki u regiji koja je implementirala četverodnevni radni tjedan, nastojeći svojim zaposlenicima omogućiti najbolje radne uvjete kako bi mogli napredovati u karijeri, a da pritom ostanu opušteni i bez stresa.” - izjavila je Sanja Ples, izvršna direktorica ch-aviationa. “Nedavna globalna pandemija utjecala je na radna mjesta pretvarajući naše domove u urede. Primijetili smo da odsutnost ljudi iz ureda nije ugrozila uspjeh naših projekata i ciljeva. Stoga smo, kao tvrtka koja cijeni ravnotežu između poslovnog i privatnog života, odlučili naše radno okruženje učiniti još fleksibilnijim i ponuditi svim našim zaposlenicima izbor četverodnevnog radnog tjedna.” “Ono što nudimo zaposlenicima je model 90% za 90%. Zaposlenik radi 90% standardnog radnog vremena i prima naknadu u iznosu od 90% plaće. Sukladno tome, na raspolaganju im je dodatni slobodan dan te ne moraju birati između osobnih interesa i/ili napredovanja u karijeri. Opcija je jednako dostupna svim našim zaposlenicima – juniorima i seniorima.” nastavila je Sanja. Francuska policija, vatrogasci i pripadnici civilne zaštite, uskoro će dobiti 400.000 Samsungovih Galaxyja Samsung je udružio snage s europskom zrakoplovnom kompanijom, Airbusom, kako bi isporučio 400.000 robusnih Galaxyja zaposlenicima francuskog Ministarstva unutarnjih poslova i prekomorskih područja. Partnerstvo je dio projekta Radijska mreža budućnosti kojeg vodi francusko Ministarstvo, čiji je cilj modernizirati komunikaciju tamošnjih sigurnosnih snaga te prijeći s uskopojasnih tehnologija na 4G i 5G mreže. Za projekt su izabrani uređaji Galaxy XCover 6 Pro i Galaxy TAB Active 3, koji će biti posebno prilagođeni potrebama policije, vatrogasaca i civilne zaštite. „Inovacija, kvaliteta i otpornost koji karakteriziraju naše robusne uređaji, kriteriji su koji su motivirali odabir Airbusa za partnerstvo. Ponosni smo što imamo priliku našu tehnologiju staviti u službu komunikacijskih sredstava francuskih snaga sigurnosti i hitnih službi“, rekao je Frédéric Fauchère, direktor francuskog Samsung Electronicsa. Kako prenosi GSM Arena, Galaxy XCover 6 Pro i Galaxy Tab Active 3 imaju MIL-STD-810H certifikat, što znači da je njihova otpornost vojno ocijenjena. Za dodatnu sigurnost, ovi uređaji dolaze i sa Samsung Knox sigurnosnom tehnologijom, koja daje dodatnu razinu zaštite hardveru i softveru, što bi trebalo biti korisno francuskim zaposlenicima hitnih službi i sigurnosnim snagama. Lenovo 10. uzastopni kvartal ostvaruje rast profitabilnosti na godišnjoj razini, dok operativna otpornost i diversificirani pokretači rasta nastavljaju poticati poslovanje Lenovo je objavio rezultate Grupe u drugom kvartalu (2022./2023.) koji pokazuju rast profitabilnosti već deseti uzastopni kvartal. Neto dobit u drugom tromjesečju porasla je na 541 milijuna američkih dolara što predstavlja rast od 6% u odnosu na isto razdoblje prethodne godine, dok je prihod Grupe porastao na 17,1 milijardi američkih dolara što je 3% više u odnosu na isto razdoblje prethodne godine u stalnoj valuti. Sve glavne djelatnosti doprinijele su pozitivnoj operativnoj dobiti, pokazujući daljnji napredak prema cilju Grupe da udvostruči profitabilnost u srednjoročnom razdoblju. Dodatno, diversificirani pokretači rasta nastavili su poticati snažnu izvedbu poslovanja vezanog uz rješenja i usluga, kao i infrastrukturnog poslovanja, bilježeći visok dvoznamenkasti rast u odnosu na isto razdoblje prethodne godine. Poslovne aktivnosti koje ne uključuju osobna računala sada čine više od 37% ukupnog prihoda Grupe. Zdrava novčana bilanca Grupe znači da je i dalje predana udvostručavanju ulaganja u istraživanje i razvoj (R&D) u srednjoročnom razdoblju, pri čemu su u ovom tromjesečju izdaci na istraživanje i razvoj porasli za 15% u odnosu na isto razdoblje prethodne godine. Izvršni odbor tvrtke Lenovo objavio je među-dividendu u iznosu od 8,0 honkonških centi po dionici.  Zbog povećane inflacije te općenito neizvjesnog gospodarskog okruženja, Qualcomm predviđa značajan pad prodaje mobitela, na kojeg neće utjecati ni nadolazeća blagdanska sezona Jedan od najvećih dobavljača čipova i modema u mobitelima, Qualcomm, predviđa da će njihova prodaja u 2022. godini pasti više nego što se to prvobitno očekivalo, a sve zbog trenutnog stanja na tržištu i neizvjesnog gospodarskog okruženja. Qualcomm je tako u svom najnovijem financijskom izvješću ažurirao smjernice za ovu godinu, objavivši da pad prodaje mobitela neće biti jednoznamenkast, već dvoznamenkast. Uz to, tvrtka tvrdi i da je manja potražnja te povećanje opskrbe u industriji poluvodiča, dovelo do nepovoljnog povećanja zaliha. Iz tog se razloga navodi da Qualcommovi najveći kupci, poput Samsunga i Applea, trebaju smanjiti svoje zalihe. Podsjetimo, u lipnju je korejski portal The Elec otkrio da Samsung ima gotovo 50 milijuna mobitela na zalihama distributera. Već se tada znalo da je potražnja u padu, a sada je situacija još i – gora. Qualcomm, štoviše, navodi da nadolazeća blagdanska sezona neće poboljšati prodaju mobitela, ističući kako trenutno postoji oko 8 do 10 tjedana povećanih zaliha. Da se situacija vrati u normalu, tvrde da je potrebno nekoliko kvartala. Kako bi smanjio troškove poslovanja tvrtke koju je platio 44 milijardi dolara, Elon Musk planira otpustiti oko 3.700 Twitterovih zaposlenika Twitter trenutno broji oko 7.500 zaposlenika, a novopečeni vlasnik tvrtke, Elon Musk, planira ih otpustiti oko 3.7000. Kako navode dobro upućeni izvori za Bloomberg, masovna otpuštanja stižu kao ključan potez za smanjenje troškova poslovanja i uštedu. Naime, plan je da zaposlenici budu obaviješteni o otkazima već ovog petka, a oni koji budu otpušteni, dobit će 60 dana otpremnine. Musk također planira ukinuti i Twitterovu politiku koja je dopuštala zaposlenicima „vječni“ rad od kuće, kako bi samoinicijativno napustili tvrtku, uz poneke iznimke. Twitter is simply the most interesting place on the Internet. That’s why you’re reading this tweet right now. Prema pisanju Bloomberga, Musk je pod velikim pritiskom da pronađe načine za smanjenje troškova tvrtke, koju je, kako je i on sam rekao, preplatio. Podsjetimo, samoprozvani tehnološki kralj pristao je platiti 54,20 dolara po dionici u travnju (ukupno 44 milijardi), zatim se mjesecima pokušavao „izvući“ iz transakcije, no – bezuspješno. Riječ je o još jednoj poznatoj platformi na kojoj se mogu pronalaziti fotografije, ilustracije, videozapisi, tonski zapisi i animirani GIF-ovi za koje nije potrebno plaćati tantijeme i može ih se slobodno koristiti…  Pixabay je platforma putem koje kreativci mogu s drugima podijeliti svoje kreacije, a pretežito su to fotografije i ilustracije (najčešće u krivuljama). Međutim, na platformi se također mogu pronalaziti i tonski zapisi, videozapisi, animirani GIF-ovi te zvučni efekti. Naravno, preuzimanje je besplatno kao i korištenje bez potrebe da se plaćaju tantijemi. U svojoj bazi ima više od dva i pol milijuna slika, ilustracija i krivulja pa je gotovo sigurno da će svatko moći pronaći ono što mu treba. Istina, kvaliteta prilično može varirati, međutim većini ponuđenih fotografija, ilustracija i drugog multimedijalnog sadržaja zapravo se nema što posebno prigovoriti. Službena aplikacija ove platforme nudi mogućnost jednostavnog pretraživanja, a rezultate pretrage je moguće jednostavno pregledavati klizanjem po zaslonu. Za korištenje platforme kao i aplikacije nije nužno otvoriti korisnički račun, ali je to svakako preporučljivo, a programerima će biti zanimljivo i to da je dostupan API. Preuzimanje sadržaja je vrlo jednostavno i obično je dovoljno samo označiti razinu kvalitete ili razlučivosti (ovisno o tome što se preuzima), a tu je i mogućnost komentiranja ponuđenog sadržaja kao i opcija povezivanja s drugim korisnicima (mora se imati korisnički račun). Aplikacija je besplatna, no prikazuju se oglasi. S podrškom za više od stotinjak programskih jezika pa će i programski kod uredno biti obojan, tu je i čitav niz drugih mogućnosti zbog kojih se ovaj editor za programere kao jedan od najboljih mobilnih alata za brzo ispisivanje koda u pokretu… Programiranje u smislu ispisivanja programskoga koda kao i samo pisanje teksta nije baš najugodnije iskustvo na mobilnim telefonima, ali i nije nemoguće. Štoviše, nerijetko se događa da se u hodu negdje mora doraditi kakav kod, na brzinu napisati kakva funkcija i metoda, a tada će dobro doći upravo Replit. Nazivno je riječ o mobilnom editoru namijenjenom programerima, no čim se malo detaljnije pogledaju njegove mogućnosti, postaje jasno da nudi daleko više. Uz podršku za više od stotinjak programskih i skriptnih jezika čime se osigurava da programski kod bude lijepo obojan, tu je i niz predložaka za lakši početak. Doduše, to je tek vrh ledenoga brijega. Naime, Replit podržava kolaboraciju pa više programera istodobno može surađivati na istom kodu, vrlo je lako upogoniti bazu podataka uz ReplDB, a posebno je dobro što se i napisane aplikacije vrlo lako mogu objaviti uz prilagođene URL-ove te ih podijeliti s kime god se to želi. Replit je prikladan i za početnike u programiranju jer nudi zgodno osmišljene tutorijale, a predviđena je i mogućnost zarađivanja (kroz Bounties) jer se Replit postavlja i kao svojevrsna platforma za programere. Osnovna inačica Replita je besplatna no vrlo ograničena, dok se za puni obim onoga što Replit može mora plaćati oko sedam dolara mjesečno. Tko još dvoji oko toga koju bi aplikaciju koristio za uređivanje slika i videozapisa, dvojbe oko toga bi li trebali probati VSCO definitivno nema. Naime, riječ je o jednoj od najboljih aplikacija koja se specijalizira baš za rad sa slikama i videozapisima… VSCO jedna je od najpoznatijih aplikacija za fotografiranje na pametnim telefonima, a već je neko vrijeme zapravo riječ o sveobuhvatnoj aplikaciji koja ne samo da omogućava fotografiranje, nego omogućava i snimanje videozapisa te nudi sve što je potrebno kako bi se slike i snimljeni filmovi mogli uređivati. Prilagođena je podjednako totalnim početnicima kao i naprednim korisnicima, a ističe se izdašnom bibliotekom predložaka, kao i nekim dodatnim alatima poput onih za lako stvaranje kolaža i montaža. Oni koji traže nešto naprednije mogućnosti, definitivno neće ostati razočarani, a VSCO je i više nego dovoljno opremljen da se s njime mogu postići rezultati za koje se na prvi pogled ne bi moglo pretpostaviti da su zapravo napravljeni izravno na pametnom telefonu (npr. precizno upravljanje bojama). Dakako, svi oni standardni alati su također tu, a sama se aplikacija prilično dobro snalazi i kada u pitanje dođe samo uređivanje i manipuliranje videozapisima pri čemu nudi i neke namjenske filtre i efekte kao što je onaj za usporavanje ili ubrzavanje videozapisa. Uzimajući u obzir sve ono što VSCO zapravo nudi, nije teško pretpostaviti da je samo dio mogućnosti dostupan besplatno dok je za punu raskoš onoga čime se ova aplikacija može pohvaliti potrebno plaćati godišnju pretplatu od 159 kn (ili mjesečnu koja stoji 65 kn). Doduše, prije nego što se odluči plaćati pretplata, sve je moguće besplatno iskušavati sedam dana. Odnedavno je na području RH postao dostupan još jedan streaming servis koji je zajednički projekt Comcasta i Paramount Globala što znači da je putem ove platforme moguće uživati u kino hitovima slavnih holivudskih studija Paramount Pictures i Universal Pictures… Ponuda streaming servisa sve je izdašnija kako na svjetskoj razini, tako i na domaćom, a odnedavno nam je dostupan još jedan takav servis – SkyShowtime. Riječ je o streaming platformi iza koje stoje Comcast i Paramount Global, a putem koje će se moći gledati brojni holivudski kino hitovi, TV serije i animirani filmovi. Sama usluga je lokalizirana, pa ne samo da je sučelje dostupno na hrvatskom jeziku zajedno s opisima serija i filmova, nego su i za dio sadržaja dostupni titlovi. Jednako tako, samo je dio dostupnih animiranih filmova dostupan sa sinkronizacijom, ali i to je znatno bolje nego što nudi druga konkurencija kao što je Disney+. Ponuda sadržaja je za početak, uzimajući u obzir tko stoji iza SkyShowtimea, solidna. No ocjenjivanje servisa prema sadržaju izravno ovisi o osobnom ukusu, a oni koji uživaju u produkciji Universal Picturesa, Paramount Picturesa, Nickelodeona, DreamWorks Animationa, Paramount+, SHOWTIME-a, Sky Studiosa i Peacocka sada će to mogu još jednostavnije i na jednom mjestu. Osim toga, SkyShowtime je specifičan i po tome što nudi izbor sadržaja iz Europske produkcije, a tu su i dokumentarni filmovi. Kvaliteta tona i slike je, opet za početak, korektna (sadržaji su dostupni u HD kvaliteti sa surround zvukom Dolby 5.1), dok je sam servis dostupan na popularnim platformama i uređajima. Aplikacija za pronalazak i postavljanje pozadina na pametnim telefonima definitivno ne nedostaje.  Backdrops je još jedna, no koja je vrlo brzo postala popularna među korisnicima što i ne čudi – nudi stotine atraktivnih pozadina koje se neće naći u drugim aplikacijama… Prilagođavanje izgleda pametnih telefona isključivo je pitanje osobnog ukusa i nešto čemu mnogi pristupaju prilično ozbiljno i s mnogo žara. Srećom, aplikacija koja omogućavaju da se različiti aspekti smartfon podrede vlastitom vizualnom senzibilitetu definitivno ima mnogo, dok su jedne od najčešćih aplikacija upravo one koje omogućavaju pronalazak u namještanje pozadina. Backdrops je upravo takva aplikacija i tijekom vremena se među korisnicima Android telefona uspješno nametnula kao jedna od najboljih aplikacija toga tipa, a to doista ne mora čuditi. Naime, osim što nudi ogroman broj vizualno zanimljivih pozadina, ističe se prilično aktivnom zajednicom. Sama aplikacija zapravo ne nudi neke posebno napredne mogućnosti; pregledavanje pozadina je jednostavno (moguće ih je sortirati prema nedavno dodanima te najpopularnijima), isto vrijedi i za njihovo postavljanje za početni zaslon, zaslon zaključavanja ili oba, a tu je i mogućnost da se pozadine označe favoritima. Osim toga, tu je i mogućnost prijave s korisničkim računom čime se dobiva i opcija sinkronizacije, te izbor pozadine dana. Osnovna inačica aplikacije je besplatna no prikazuje reklame. One se mogu ukloniti nadogradnjom na inačicu Pro koja stoji 27 kn uz koju se dobivaju i posebne kolekcije pozadina, a oni koji su pretplatnici usluge Google Play Pass aplikaciju dobivaj u sklopu pretplate. Riječ je o prilično dobro poznatoj aplikaciji koja omogućava u čitanju novosti iz brojnih izvora pri čemu su vijesti prezentirane u obliku digitalnog časopisa. Osim što odlično radi na pametnim telefonima, još bolje izgleda i funkcionira na tabletima… Flipboard je jedna od onih aplikacija koju zapravo ne treba posebno predstavljati, no korisno je povremeno na nju podsjetiti za one koji su je nekim čudom dosad propustili. Dopast će se svima koji kroz vizualno zgodno osmišljeno sučelje na jednom mjestu uživati i novostima prikupljenih iz brojnih izvora. Sve počinje tako da se izabere najmanje tri kategorije novosti koje se želi čitati, a onda proći kroz još nekoliko koraka pri čemu je uputno otvoriti i korisnički račun (inicijalno se ovaj korak može preskočiti). Ubrzo će se prikazati zgodno organizirani sadržaj koji se može pregledavati listanjem uz prepoznatljivu animaciju po kojoj je aplikacija zapravo dobila i naziv (u postavkama je moguće namjestiti i da se po sadržaju skrola). U svakome je trenutku moguće pregledavati vijesti samo po jednom odabranoj kategoriji, a iz korisnički je račun novosti moguće komentirati i dijeliti s drugima. Tu je i mogućnost pretraživanja, kao i podrška za notifikacije (prilično je detaljno moguće namjestiti za što se točno žele dobivati obavijesti). Moguće je pratiti i druge korisnike, povezati se s društvenim mrežama, birati između regionalnih izdanja (Hrvatska se ne nalazi na popisu), dodavati željene kategorija na početnu stranicu aplikacije i drugo. Ukratko, ovo je jedna od lijepo napravljenih aplikacija za elegantno praćenje novosti koja se s spravom može svrstati u obveznu opremu svakoga pametnog telefona. Jedna od najpopularnijih skupina aplikacija svakako su one za vremensku prognozu, a ova se nameće kao jedna od potencijalno najzanimljivijih za one koji u svakome trenutku žele znati točne vremenske uvjete za svoju lokaciju i biti pravovremeno obaviješteni o mogućim vremenskim nepogodama… Clime nije sasvim tipična aplikacija za prognozu vremena, a to postaje jasno čim je se instalira i prvi put pokrene. Naime, aplikaciji će se najprije morati naznačiti zašto se želi koristiti aplikacija, a onda označiti kategorije vremenskih nepogoda koje se zapravo želi pratiti. Dakako, na temelju toga aplikacija će ponuditi i odgovarajuće mogućnosti, ali i odmah pokušati nagovoriti da se prijeđe na plaćanje pretplate koja stoji 155 kn godišnje. To nije nužno prihvatiti, ali ako se želi imati sve ono što Clime može ponuditi, onda je to svakako preporučljivo. No, što Clime zapravo nudi? Mnogo toga. Najvažniji je segment NOAA-ov radarski prikaz za pedesetak zemalja diljem svijeta (među njima se nalazi i Hrvatska) s aktualnim podacima o vremenu i vremenskim uvjetima, no to slijedi i čitav niz drugih meteoroloških podataka kao i mogućnosti. Tako je, na primjer, moguće doznati hoće li biti padalina unutar 24 sata, tu su i upozorenja na potencijalno opasne vremenske prilike, prognoza vidljivosti po satu, klasična sedmodnevna prognoza te štošta drugo. Dakako, sve to je dostupno u besplatnoj inačici koja je ispunjena relativno agresivnim (i napornim) oglasima, dok je izdanje Pro za koje se mora plaćati pretplata, daleko moćnije. Plant Parent je praktična aplikacija koja će pomoći i totalnim neznalicama kako da se na ispravan način brinu o sobnim biljkama te da riješe neke to tipičnih problema s kojima se susreće upravo kod održavanja biljaka… Premda su biljke same po sebi obično otpornije nego što možda na prvi pogled mislimo, kako bi one uspijevale, ipak valja o njima voditi brigu. Ipak, početnici nerijetko znaju pogriješiti pretjeranim ili nedovoljnim zalijevanjem, smještajem biljke na mjesto s previše ili premalo dnevne svjetlosti i tome slično. Srećom, postoje praktične i lijepo napravljene aplikacije baš kao što je Plant Parent koje omogućavaju i totalnim neznalicama da se na ispravan način brinu o svojim biljkama. Ovo je aplikacija koja ne samo da će pouzdano podsjećati kada biljke treba zalijevati i dohranjivati, nego i mnogo više. U stanju je identificirati o kojoj je biljci riječ te na taj način ponuditi i ispravan raspored održavanja biljke (biljku je dovoljno fotografirati), a tu je i godišnji kalendar uz koji će se točno znati kada biljku treba zalijevati i dohranjivati. Osim toga, Plant Parent se može iskoristiti i kako bi se oporavila biljka kada postane očito da nešto nije u redu; uz odgovore na nekoliko pitanja, aplikacija će prepoznati s biljkom što nije u redu te ponuditi i najbolje rješenje kako biljku oporaviti. Voice Access je Googleova aplikacija koja je ponajprije namijenjena korisnicima s motoričkim oštećenjima zbog kojih imaju teškoća s upravljanjem dodirnim zaslonom, te omogućava korištenje Android pametnih telefona glasovnim naredbama… Voice Access ili Glasovni pristup vrlo je korisna aplikacija svima onima koji možda imaju poteškoća s korištenjem dodirnih zaslona te se s jedne strane oslanja na AccessibilityService API za pomoć korisnicima s motoričkim oštećenjima, dok se s druge strane kombinira s Googleovim asistentom. Ova aplikacija većinom nije integrirana na pametnim telefonima te ju je potrebno odvojeno instalirati, no jednom kada se to učini, pojavit će se u izborniku Glasovni pristup koji se nalazi u postavkama pod stavkom Pristupačnost u kojoj se nalaze i brojne druge funkcije koje olakšavaju korištenje pametnog telefona. Jednom kad je Voice Access instaliran, koristiti ga je zapravo vrlo lako, no na umu valja imati da aplikacija podržava samo engleski, francuski, talijanski, njemački i španjolski jezik (no u budućnosti bi trebalo biti podržano više jezika, dok je jezike potrebno i naknadno preuzeti). Drugim riječima, jednom kada se Voice Access aktivira u postavkama nakon instalacije te mu se dozvole odgovarajuća prava, moguće ga je aktivirati glasovnom naredbom Hey Google, Voice Access (koristi se Googlevo asistent), ali je moguće dodirnuti notifikaciju Voice Access među sistemskim obavijestima ili omogućiti posebni plutajući gumb koji će uvijek biti vidljiv na zaslonu. Riječ je o zanimljivoj aplikaciji koja problemu jutarnjeg buđenja pristupa na ponešto drugačiji način u odnosu na većinu klasičnih mobilnih budilica. Naime, svako će jutro započeti uz čitanje interaktivnih priča nakon što se aktivira alarm… Ustajanje ujutro kako bi se krenulo na posao ili školi mnogima predstavlja priličan problem, stoga ni ne čudi da postoji čitav niz aplikacija koje nastoje pomoći da se ujutro probudi nježnije, pa se samim time i lakše otpočne dan. Book Morning je još jedna takva aplikacija. Međutim, za razliku od većine drugih mobilnih budilica koje jutarnjem buđenju pristupaju na različite načine, ova aplikacija svako jutro omogućava čitanje raznovrsnih priča. Dakako, ključni je element i klasična budilica koja će se neumoljivo oglasiti (autori tvrde i da su zvukovi budilice nježni), a sve kako bi se na vrijeme probudilo. No, nakon toga slijedi onaj zabavni dio. Naime, umjesto da se rješavaju kojekakve mozgalice, ova aplikacija u dan uvodi kroz interaktivne priče i tako nastoji olakšati jutarnje buđenje, ustajanje te općeniti početak dana. Naravno, treba uračunati vrijeme potrebno za sudjelovanje u pričama i pomaganju dr. Wakeyju, a uz to bi se trebala stvoriti i navika za – ranije ustajanje. Osim toga, Book Morning je koncipiran tako da potiče sudjelovanje u pričama kroz sakupljanje raznovrsnih predmeta, otključavanje znački i tome slično, sve kako se ne bi odustalo od temeljnog cilja – ugodnije buđenja i ljepšeg početka dana. U svijetu u kojemu se na fotografija ne toleriraju savršenstva, ovo je jedan od mobilnih alata za uređivanje slika koji će itekako dobro doći onda kada se naizgled nepopravljiv portret ili sebić treba učiniti besprijekornim… Svatko na fotografijama želi ispasti savršeno ili barem bolje nego što se možda izgleda u nekom trenutku u stvarnosti. No u tom se naumu nerijetko ispriječe neočekivane (i neželjene) okolnosti – prištići, neželjeno crvenilo, neposlušna kosa ili već neka druga smetala kojom se priroda voli katkada grubo našaliti. Srećom, digitalna tehnologija već je odavna omogućila da se takvi nedostaci i sitne nepravilnosti  relativno lako isprave, a ako se ne pretjera u retuširanju, fotografije mogu ispasti odlično dok će subjekti fotografije koja se popravlja ispasti sjajno i ostati zadovoljni. Facetune je, vjerojatno pogađate, jedna od ponajboljih aplikacija koja upravo to omogućava i to izravno na pametnom telefonu. Nudi šačicu alata za retuširanje fotografija koji ugodno iznenađuju rezultatima, pa se gotovo svaki portret ili sebić može dotjerati do savršenstva i one nesavršenosti ili neželjene elemente koji samo smetaju, relativno lako ukloniti. Da bi stvar bila još bolja, nudi i mogućnost generiranja AI likovne umjetnosti kako bi se napravila spektakularne pozadine, a tu je i podrška za dorađivanje videozapisa. Doduše, premda je alate koje nudi prilično lako koristiti i konačni rezultati ugodno iznenađuju, ipak treba imati nešto malo iskustva, umješnosti i strpljenja. Hrvatska narodna banka lansirala je mobilnu aplikaciju koja će građanima moći pomoći pri obavljanju dvaju računskih operacija: dijeljenja ili množenja novčanih iznosa sa 7,5345 Od ovoga petka hrvatskim je građanima dostupna nova mobilna aplikacija euroHR, koju je izradila Hrvatska narodna banka. EuroHR je aplikacija čija je osnovna zadaća pomoći građanima prilikom preračunavanja kune u eure i obratno, pomoću ugrađenog kalkulatora za konverziju. Dakako, preračunavanje kuna u eure može se provesti i uz pomoć bilo kojeg kalkulatora, tako i svakoga onoga koji dolazi predinstaliran na vjerojatno svim mobitelima izrađenima u ovom stoljeću – jednostavnim množenjem (euro->kuna) ili dijeljenjem (kuna->euro) željenog iznosa s fiksnim tečajem konverzije. Taj tečaj iznosi 7,5345, no ako ga ne želite pamtiti, tu je aplikacija euroHR, čiji kalkulator ga ima ugrađenoga. Osim ovog preračunavanja valuta, u aplikaciji se mogu pronaći odgovori na pitanja o zamjeni kune eurom te saznati vijesti o uvođenju eura te glavne informacije o putujućoj izložbi Euro na kotačima. Aplikacija sadrži i jednostavne i zabavne pitalice te slikovni kviz uz koje se mogu naučiti činjenice o novoj hrvatskoj valuti, kažu iz HNB-a. Sve te sadržaje moguće je pronaći i na službenoj internetskoj stranici koja prati zamjenu nacionalne valute, euro.hr. NOVO: Iz HNB-a su za Telegram potvrdili da je usluga izrade aplikacija za iOS i Android plaćena 275.000 kuna s PDV-om. Fender je jedan od najpoznatijih proizvođača gitara, a ovo je njegova besplatna aplikacija specijalizirana za njihovo ugađanje. Doduše, nudi i neke dodatne mogućnosti zbog čega postaje korisnom aplikacijom za sve one koji uživaju u sviranju gitare… Fender je jedan od legendarnih proizvođača gitara pa ga nije potrebno posebno predstavljati, no možda je nešto manje poznata činjenica da nudi i besplatnu aplikaciju koja će pametne telefone u tren oka pretvoriti u praktične pomoćne mobilne alate za ugađanje gitare i to podjednako za totalne početnike i već iskusne glazbenike. Nudi 26 različitih načina ugađanja što bi trebalo zadovoljiti i one najzahtjevnije (od standardnog, preko spuštenog D ili C, pa sve do otovrenog C, D, E i slično). Nudi tri osnovna modalitet rada: automatski, ručni i kromatski (Pro) s time da će prvi ujedno najkorisniji biti svima onima koji jednostavno žele na najbrži način ugoditi gitaru; aplikacija će automatski prepoznati notu i navoditi do savršenog tona pri čemu pomaže i zgodno osmišljeni prikaz. Zanimljiv je i kromatski štimer koji omogućuje da se žica ugodi prema bilo kojoj noti skale (ovaj modalitet prepoznaje svih 12 polutonskih razmaka), a svakako je zgodno i to što je moguće birati između električne, akustične i bas gitare te samim time još preciznije ugađati vlastito glazbalo. Osim toga, aplikacija nudi i niz dodatnog sadržaja i mogućnosti. Tako je tu šačica savjeta za početnike zahvaljujući kojima će doznati više o samom ugađanju gitare, o korištenju trzalice, kao i pripomoći da se izoštri sluh. Tu je i 5000 interaktivnih akorda (korisno kod učenja i vježbanja), 2000 gitarskih skala, kao i mogućnost sviranja uz pratnju (bubnjevi i metronom) i štošta drugo. Sve je posve besplatno, no za neke je mogućnosti potrebno otvoriti korisnički račun. Symfonium je moderan i vizualno lijepo osmišljen reproduktor glazbe koji se od brojnih drugih sličnih aplikacija ponajprije ističe činjenicom da nudi podršku za razne izvore glazbe i to Plex, Emby, Jellyfin, Subsonic i Kodi pa je sve svoje osobne fonoteke moguće preslušavati kroz istu aplikaciju…
 Symfonium je moderan i vrlo fleksibilan reproduktor glazbe koji se ponajprije specijalizira za reprodukciju glazbe koja se nalazi pohranjena na unutarnjoj memoriji telefona, no za razliku od većine s ličnih aplikacija ovoga tipa,  Symfonium će se dopasti i svima onima koji koriste neke od dobro poznatih multimedijskih poslužitelja. Naime, nudi podršku za rješenja kao što su Plex, Emby, Jellyfin, Subsonic i Kodi te ne samo da omogućava reprodukciju glazbe koja je dostupna putem tih multimedijskih izvora izravno na pametnom telefonu, nego nudi i podršku za Chromecast te UPnP/DLNA, pa je glazbu moguće streamati i na uređaje koji ih također podržavaju. Svakako je korisno i to što nudi podršku za Android Auto, tu je i čitav niz specifičnih mogućnosti za audio knjige, dobro riješena podrška za playliste, oku ugodno i fleksibilnost sučelje, podršku za AutoEQ s ogromnim brojem profila i štošta drugo. Dakako, sve ono što bi se i moglo očekivati od aplikacije ovoga tipa, Symfonium i nudi čime se postavlja kao jedan od ponajboljih reproduktora glazbe za Android telefona. Da bi stvar bila bolja, prilično se aktivno razvija, pa se njegove mogućnosti samo dodatno povećavaju. Sve to ima i svoju cijenu, pa ako se Symfonium želi koristiti ua slušanje glazbe, potrebno ga ja platiti 37 kn. Iako aplikacija za slušanje internetskog radija ima mnogo, uvijek ima mjesta za još koju, a pogotovo kada je riječ o aplikaciji poput ove. Naime, svakako je riječ o jednoj od najpopularnijih aplikacija toga tipa, a nudi slušanje više od 50 tisuća radijskih postaja… S više od 10 milijuna preuzimanja na Androidu, nešto više od 40 milijuna korisnika, te s ponudom od više od 50 tisuća radijskih postaja koje svoj program emitiraju i putem Interneta u više od 200 zemalja i područja, myTuner se postavlja kao jedna od najpopularnijih i najpoznatijih aplikacija toga tipa. Nudi doslovce sve što bi se od jedne takve aplikacije moglo poželjeti; jednostavno i uredno sučelje, lagan pronalazak i pretraživanje dostupnih radijskih postaja, podrška za Apple Watch, Apple TV, AirPlay, Apple CarPlay i Android Auto, Chromecast i brojne druge uređaje, kao i podrška za rad u pozadini pa je moguće radio slušati i kad je zaslon telefona isključen. Ti je i prilično bogata ponuda podcastova, mogućnost postavljanja alarma, tajmer za spavanje, pretraživanja postaja po žanru, gradu, zemlji ili regiji, u odnosu na lokaciju ili prema najboljem tipu glazve (80-e i 90-e, klasična glazba, pop i rock glazba i slično). Dakako, većina tih mogućnost je dostupna i u besplatnom izdanju, no tu je i ono za koje je potrebno izdvojiti 45 kuna. S tim se izdanjem dobivaju i neke dodatne mogućnosti kao što je ekvalizator, ali će iz aplikacije biti uklonjeni i vizualni oglasi. Riječ je o još jednoj aplikaciji iza koji stoji poznata sportska marka, a koja je zamišljena da se postavi kao svojevrsni virtualni osobni trener te kroz nešto više od stotinjak vježbi podjednako dobro vodi totalne početnike i one koji već imaju iskustva u vježbanju… Nike Training Club se kao još jedan primjerak prilično brojnih aplikacija za treniranje zapravo ne razlikuje pretjerano od drugih sličnih aplikacija. Naime, nudi vođene treninge koji će pomoći totalnim početnicima ali i onima koji možda već imaju iskustva u vježbanju da se, uz malo truda, dovedu u bolju formu. Ključna je prednost aplikacije i  ta da je većina vježbi zamišljena tako da se mogu izvoditi kod kuće ili u zatvorenom prostoru, pa ova aplikacija za vježbanje počinje biti zanimljiva upravo sada kada vremenske (ne)prilike ne omogućavaju vježbanje na otvorenom. Što se pokrivenosti vježbi tiče koje su zapravo prezentirane kroz videozapise, one prilično variraju. Od vježbanja određenih dijelova tijela kao što su trbušni mišići, preko vježbanja čitavog tijela kao i vježbanja bez potrebe za rekvizitima koristeći samo težinu tijela, pa sve do intenzivnih treninga koji ne traju više od 20 minuta te do aerobnih vježbi. Dakako, pokriveni su i drugi ključni segmenti kao što je održavanje motivacije za vježbanje i praćenja prehrane zajedno sa savjetima stručnjaka. Da bi stvar bila još bolja, aplikacije je posve besplatna, pa svi oni koji traže zgodnu aplikaciju koja bi im mogla pomoći da se dovodu u formu ili je održavaju, ovo je jedna od onih koju bi trebali iskušati. Audible je dobro poznata Amazonova platforma putem koje je moguće jednostavno pronalaziti i slušati audio knjige, a koja se ističe i prilično kvalitetnom i šarolikom ponudom audio knjiga. Dakako, knjige je moguće kupovati individualno ili ih slušati uz nekoliko pretplatnih modela… S prilično bogatim katalogom audio knjiga, Audible se tijekom vremena pozicionirao kao jedna od najbolje opremljenih platformi toga tipa. No, izdašna ponuda uopće ne treba čuditi, jer iza ove platforme stoji Amazon, a to znači da je za korištenje potrebno imati i Amazonov korisnički račun. Premda postoje pretplatni modeli (Audible Plus i Audible Premium Plus), knjige je moguće kupovati i individualno izravnim plaćanjem ili zamjenom kredita, no sve je napravljeno tako da je najisplativije jednostavno se pretplatiti jer se time ostvaraju raznovrsne pogodnosti s time da se knjige u osobnoj biblioteci zadržavaju i nakon što se odustane od plaćanja pretplate. Zgodan je i detalj to što su dostupni i neki besplatni naslovi. Osim velikog izbora knjiga koje se može pronalaziti prema nazivu, autoru, žanru pa i naratorima (na primjer, svakako vrijedi poslušati Vodič kroz galaksiju za autostopere kojeg čita Stephen Fry ili pak izvornu radio dramu), Audible se ističe prilično visokom razinom kvalitete snimki i tu se većinom doista nema što za prigovoriti. Sama aplikacija za pametne telefone nudi sve što je potrebno kako bi se u audio knjigama (i podcastovim) uživalo gdje god da se nalazi. Štoviše, tu su i neki praktični detalji, a jedan od zanimljivih je svakako Whispersync for Voice. Tom je značajkom omogućeno da se željena knjiga nastavi slušati na bilo kojem podržanom uređaju. Ova se poznata platforma za online izdavaštvo tijekom deset godina pretvorila u jedan od vodećih izvora kvalitetnog sadržaja, a podjednako je otvorena konzumentima i kreatorima pri čemu je dio sadržaja dostupan isključivo članovima… Medium je jedna od najpoznatijih i najpopularnijih društvenih internetskih platformi za online izdavaštvo koja se tijekom vremena prometnula i neiscrpan izvor kvalitetnog sadržaja. Platforma je podjednako namijenjena kreatorima i konzumentima sadržaja i kao takva postaje još jednim nezaobilaznim i korisnim izvorom informacija. Ono što je čini posebno korisnom, svakako je činjenica da je ova platforma otvorena svima, a svi vrlo lako mogu postati i autori. Štoviše, Medium trenutačno ima nešto više od sto milijuna čitatelja, što je svakako impozantna brojka, a dobro je i to što je većina toga sasvim besplatna. Doduše, postoji pretplatni model za koji je potrebno plaćati 5 dolara mjesečno (ili 50 dolara godišnje) uz koji se dobiva neograničen pristup cjelokupnom sadržaju. Aplikacije namijenjene pametnim telefonima omogućavaju da se sadržaj na Mediumu čita bilo gdje i bilo kada, a tu su i neke praktične dodatne mogućnosti. Moguće je precizno prilagođavati sadržaj na koji se želi usredotočiti naznačujući koje se teme želi pratiti, zatim praćenjem pojedinih autora, kao i određenih izdanja. Pojedine je članke lako moguće dodavati u favorite i tako ih organizirati, tu je i mogućnost pretraživanja, zatim push notifikacije, opcija dijeljenja članaka s drugima, tu je i integrirana mogućnost čitanja članaka naglas (TTS), podrška za tamnu temu i neke druge sitnice. U svakom slučaju, oni koji traže zanimljive članke, sigurno će ih pronaći na Mediumu. Riječ je o posve besplatnom grafičkom kalkulatoru koji omogućava jednostavno crtanje različitih vrsta grafova i stvaranje vizualizacije bilo koje jednadžbe s hrpicom dodatnih mogućnosti zbog kojih se upravo ovaj kalkulator svrstao među najbolje i najpopularnije… Premda je GeoGebra vjerojatno najpoznatiji alata otvorenog koda za namijenjen učenju i poučavanju matematike, na mobilnim je platformama možda nešto manje popularan zbog pretjerane fragmentarnosti aplikacija kao i činjenice da povremeno nakon ažuriranja neke značajke jednostavno nestanu. To otvara prostor konkurenciji, a jedna od trenutačno najboljih, barem što se tiče grafičkih kalkulatora, svakako je Desmos Graphing Calculator. Može se pohvaliti prilično visokim ocjenama i desecima tisuća pozitivnih mišljenja korisnika koji su ga dosad preuzeli više od pet milijuna puta, a kada se pogleda što nudi, uopće ne čudi zašto je toliko popularan. Ne samo da omogućava crtanje grafa bilo koje jednadžbe pri čemu podržava više vrsta grafova, nego nema ograničenja za koliko se izraza može iscrtati graf odjednom. Zgodno je i to što je moguće dodavati klizače i na taj način modificirati vrijednosti te promatrati promjene na iscrtanom grafu (moguće je i stvarati animacije). Podatke je moguće unositi i u tabličnom obliku, tu su i dodatne mogućnosti koje su korisne pri radu sa statistikom, a tu je i znanstveni kalkulator koji će u tren oka riješiti unesenu jednadžbu. Dakako, mogućnosti ima još, pa svi oni koji traže sposoban mobilni grafički kalkulator koji ne stoji ni lipe, svakako bi trebali probati ovaj. Vjerojatno ne treba posebno isticati činjenicu da nas se kao konzumente web stranica neprestano prati, ali i da tražilice i druge usluge plasiraju oglase na temelju naših interesa. Ovo je web preglednik koji tome želi stati na kraj te ponuditi nepristrano pretraživanje i višu razinu privatnosti… Neeva Browser svakako nije prvi web preglednik koji naglasak stavlja na privatnost i sprječavanje web stranica da nas kao konzumente sadržaja na različite načine prate i identificiraju (jedan od dobrih primjera je i odličan Brave), ali se ističe i činjenicom da omogućava nepristrano pretraživanje. Naime, dobro je poznata činjenica da tražilice kao što je Googleova prilagođava rezultate pretraživanja na temelju naših interesa i brojnih drugih parametara, čime zapravo padamo u zamku pristranosti (zato je poželjno koristiti više tražilica, na primjer, DuckDuckGo). Neeva Browser ne samo da sprječava web stranice da nas na različite načine prate omogućavajući nam tako da se slobodnije krećemo bespućima Interneta, nego nudi i vlastitu tražilicu koja omogućava pretraživanje weba bez utjecaja korporacija i bez reklama. S druge strane, doista postoji i mogućnost da Neeva prikuplja podatke i personalizira rezultate (što nije nužno uvijek loše), ali je izbor prepušten krajnjem korisniku želi li takvu mogućnost aktivirati ili deaktivirati. Hopper je još jedan od servisa koji olakšava pronalazak najpovoljnijeg smještaja, letova i najama automobila no koji se od iz gomila ističe činjenicom da će se najboljim pokazati onda kada se neplanirano mora negdje prenoćiti i kada se želi uštedjeti… Aplikacija i servisa koji omogućuju pronalazak i jednostavnu usporedbu smještaja kako bi se našao onaj najpovoljniji ima mnogo, no Hopper spada među najpopularnije. Zapravo, Hopper je akreditirana putnička agencija te za partnere ima brojne hotele i druge vrste smještajnih jedinica kao i tvrtke za zračni prijevoz i one za najam automobila pa nerijetko može ponuditi bolje cijene nego konkurenti. Osim toga, Hopper se ističe i činjenicom da je u stanju prilično precizno predvidjeti cijene smještaja (dnevno analizira ogroman broj cijena u stvarnom vremenu) pa je samim time doista lakše pronaći najpovoljniji smještaj onda kada to zatreba (i kada cijena padne). Štoviše, Hopper je omiljen među onima koji neplanirano moraju negdje prenoćiti pa žele pronaći smještaj za koji će najmanje platiti. Osim za neplanirani boravak, Hopper upravo zbog predviđanja cijena može biti odličan za planiranje putovanja (cijene letova i hotelskog smještaja pogađa s 95 postotnom točnošću do godine dana unaprijed), pa onda i let i smještaj rezervirati onda kada je cijena najniža. Dakako, kada ga se promatra kao klasična aplikacija za traženje smještaja, rezervaciju letova ili najama autombila, posao obavlja onako kako bi se to i očekivalo. Pretraživanje je jednostavno, tu je i čitav niz podataka o smještaju zajedno s ocjenom pa je lakše procijeniti kvalitetu samoga smještaja, a tu su brojne druge mogućnosti te pogodnosti. U svakom slučaju, vrijedi ga probati. JustWatch je vjerojatno najpopularnija aplikacija koja je zapravo mobilni vodič kroz filmove i serije koje je moguće gledati na brojnim streaming servisima te s jedne strane olakšava pronalazak sadržaja vrijednog gledanja kao i to na kojem je streaming servisu taj sadržaj dostupan… Kao što su nekoć bili popularna tiskana izdanja TV vodiča bez kojih je snalaženje u ogromnom broju kabelskih i satelitskih kanala bilo gotovo nemoguće, danas popularnima postaju mobilni vodiči kroz sve veći broj streaming servisa. Jedan od najboljih i trenutačno najpopularnijih upravo je JustWatch. Osim što može nuditi osobne preporuke i omogućava da se na brzinu dozna što je sve novo na streaming platformama s kojih se konzumira sadržaj (podržan je velik broj platformi te sve one koje su dostupne i domaćim korisnicima), tu je i mogućnost pretraživanja. Na taj je način vrlo lako doznati na kojoj se streaming platformi može pogledati neki film ili serija te sadržaj i filtrirati prema streaming platformama. Osim toga, dobro je i to što se mogu odabrati samo pojedine platforme te podesiti odgovarajuću zemlju kako bi se pregledavao i pretraživao relevantan katalog. JustWatch omogućava i da se stvaraju vlastite liste gledanja, tu su i dodatne mogućnosti filtriranja sadržaja koji se nalazi u katalozima streaming platformi (moguće je filtrirati prema godini izdanja, žanrovima, zemlji proizvodnje, trajanju i slično). Clue je prilično popularna aplikacija koja nudi sve što je potrebno za jednostavno praćenje ciklusa mjesečnice kao i trudnoće, a posebno je zgodno to što nudi i mogućnost predviđanja ciklusa i ovulacije što se nekima može itekako pokazati korisnim… Premda je to tema o kojoj se nerijetko izbjegava razgovor za čim zapravo uopće nema razloga, no praćenje ciklusa mjesečnice kao i pogađanja dana ovulacije problem je s kojim se žene i njihovi partneri redovito susreću. Srećom, postoje aplikacije baš kao što je Clue koja čitavu tu stvar čini prilično bezbolnom. Aplikacija se ističe zgodno osmišljenim sučeljem, praktičnim mogućnostima ali i sposobnošću predviđanja što ju čini samo dodatno korisnom. Naime, nastojat će pogoditi kada treba započeti sljedeći ciklus mjesečnice pri čemu će se dobiti i podsjetnik, a isto vrijedi i za razdoblje ovulacije kao i kada započinje razdoblje mnogima mrskog PMS-a. Dakako, predviđanje će biti sve preciznije i to onako kako Clue raspolaže sa sve više podataka koje treba uredno unositi; pri tome je unos podataka elegantno riješen što je iznimno važno za ovaj tip aplikacija, a da su stvari dobro osmišljene, svjedoči i činjenica da aplikacija ima više od 11 milijuna aktivnih mjesečnih korisnika. Osim toga,  Clue može poslužiti i za praćenje drugih stvari kao što su spolni odnosi, pojava bolova, vrste raspoloženja (na raspolaganju je tridesetak kategorija).  Tu je i mogućnost postavljanje lozinke kako bi osobni podaci takvima i ostali, a po želji je podatke moguće i backupirati i sinkronizirati s drugim uređajima (u svakom je slučaju potrebno otvoriti korisnički račun). Happn je još jedna aplikacija putem koje se mogu pronaći osobe za izlaske i druženje te buduće partnere, ali s pomalo drukčijim pristupom. Naime, pomaže otkriti osobe s kojima se već susretalo i mimoilazilo no koje bi se voljelo ponovno sresti... Aplikacija za upoznavanje definitivno ne nedostaje, a Happn je na prvi pogled tek još jedna platforma putem koje se može povezivati s drugima. Međutim, ova se aplikacija ipak ponešto razlikuje od drugih prema načinu na koji preporuča s kime bi se mogla potencijalno ostvariti veza. Osnovna ideja je da se svaki put kada se nekoga sretne u stvarnome životu, ako imaju profil u aplikaciji, ta će se osoba pokazati na svojevrsnoj vremenskoj liniji. Same je profile, dakako, moguće pregledavati kad god se to poželi, a pri tome je moguće vidjeti i koliko se puta neku osobu srelo kao i vrijeme i mjesto gdje se susret dogodio. Osobe prema kojima se gaje simpatije je moguće lajkati javno ili kriomice tako da druga osoba to ne dozna osim ako i ona ne gaji određene simpatije i sve uzvrati. Moguće je i privući pažnju šaljući pozdrav, a ako se obje strane sviđaju jedna drugoj, komunikacija može otpočeti i tada o obje strane ovisi hoće li se virtualno druženje možda pretvoriti u ono u stvarnom svijetu. Dakako, najprije je potrebno napraviti vlastiti profil pri čemu je potrebno poslati svoje slike i snimiti kratki videozapis kako bi se potvrdilo da je osoba stvarna i slike izvorne, a onda i odgovoriti na nekoliko tipičnih pitanja uz otkrivanje lokacije kako bi aplikacija lakše ponudila odgovarajuće profile osoba koje bi se međusobno mogle svidjeti. Foodie je fotografska aplikacija namijenjena svima koji ne mogu odoljeti porivu da fotografiraju jelo koje se upravo spremaju pojesti, a onda da tu sliku podijele s drugima. Ključna je prednost to što nudi hrpicu filtera osmišljenih tako da jelo izgleda čim bolje, a sama fotografija profesionalnije… Trend objavljivanja fotografija jela na društvenim mrežama ne jenjava i ima mnogo onih koji jednostavno ne mogu odoljeti da jelo koje se upravo spremaju objedovati ne fotografiraju i tu sliku onda podijele s drugima. Foodie je samo jedna od aplikacija koja će se upravo takvima dopasti. Naime, riječ je o aplikaciji koja se specijalizira za fotografiranje hrane, a njezina specifičnost u odnosu na druge aplikacija namijenjene općem fotografiranju, može se naći u nešto više od tridesetak dostupnih filtera posebno namijenjenih slikanju kulinarskih delicija. Tu je i poseban vodič koji pomaže i olakšava okomito fotografiranje jela (tako da pametni telefon bude smješten ravno iznad jela), mogućnost kasnije dorade fotografije kako bi se ona pretvorila u pravo malo remek-djelo nakon čega ju je moguće izravno podijeliti putem poznatih društvenih mreža. Doduše, to nije sve i Foodie nudi i niz dodatnih mogućnosti. Tako je tu tajmer, mogućnost snimanja videozapisa uz mogućnost korištenja nekoliko zgodnih filtara uživo, automatsko zamućivanje slike, mogućnost podešavanja svjetline te upravljanje ugrađenom bljeskalicom i drugo. Zapravo, Foodie se bez problema može koristiti i za fotografiranje drugih scena, tema i subjekata, a ne samo za fotografiranje jela dok joj u prilog ide i činjenica to što je aplikacija posve besplatna. Oni koji traže jednostavnu aplikaciju za precizno i pouzdano brojanje koraka, a da ne moraju imati neki dodatni uređaj (iako to ima svojih prednosti), s ovom će aplikacijom doći na svoje. Nudi sve što bi se od takve aplikacije moglo očekivati, pa čak i više od toga… O tome da kroz dan treba napraviti najmanje desetak tisuća koraka i biti općenito tjelesno aktivan kako bi se u budućnosti izbjegle brojne zdravstvene teškoće sigurno ne treba posebno govoriti, ali vrijedi povremeno podsjetiti na neke aplikacije koje u tome pomažu. Jedna od takvih je upravo Pacer Pedometer. Već je prema samome nazivu lako zaključiti da je riječ o aplikaciji koja se specijalizira za brojanje koraka, a da je riječ o aplikaciji koja itekako ima što ponuditi, sigurno svjedoči i činjenica da ju je dosad preuzelo više od deset milijuna korisnika te da se može pohvaliti prilično visokim ocjenama velikog broja zadovoljih korisnika. Pacer Pedometer će pouzdano i prilično precizno brojati korake s opcijom da se sama točnost može dodatno poboljšati u konfiguraciji aplikacije, no zapravo će pametni telefon pretvoriti u svojevrsnog mobilnog pomoćnika koji pomaže pratiti razinu aktivnosti i kako napreduje gubitak pretjerane tjelesne težine. Tu su i dodatni poticaji kroz živahnu zajednicu korisnika i različite izazove koji potiču na kretanje i aktivnost, detaljne statistika i zgodno osmišljeni prikazi prikupljenih podataka, mogućnost brojanja potrošenih kalorija, podrška za MyFitnessPal ili Fitbit, prikaz prijeđenog puta ma mapi (oslanja se na GPS) i štošta drugo. Riječ je o besplatnoj Googleovoj aplikacija kroz koju je na jednostavan način moguće učiti i stjecati digitalne marketinške vještine i to uz minimalno uloženog vremena; sve se svodi na praćenje pojednostavljenih petominutnih lekcija… Google Primer je aplikacija koja je ponajprije namijenjena svima onima koji tek ulaze u svijet poduzetništva i ne snalaze se najbolje u digitalnom svijetu, ali i onima koji jednostavno žele doznati više o poslovnim i digitalnim marketinškim vještinama. Konceptualno je zamišljena kao klasična edukativna aplikacija, no materiju o kojoj podučava, prezentira kroz sažeto osmišljene lekcije svedene na kartice, što je idealno za praćenje izravno na pametnom telefonu, a i za sve one koji jednostavno nemaju vremena (da bi se pojedina lekcija pročitala nije potrebno više od pet minuta). Prednost aplikacije je i činjenica da radi i kada nema dostupne internetske veze, ali i to što podučava doista ključne poduzetničke vještine. Na lagan način moguće je naučiti više o poslovnom planiranju, upravljanju, prodaji, digitalnom oglašavanju, društvenim medijima, marketingu sadržaja, SEO-u, analitici i brendiranju. Nije nužno pratiti neki prethodno definirati slijed lekcija, u bilo kojem trenutku moguće je izabrati bilo koju lekciju ili ponovno prolaziti neku od njih, kako bi se utvrdilo stečeno znanje. Today Weather je jednostavna i sučeljem vrlo zgodno osmišljena aplikacija za vremensku prognozu koja se možda ne ističe ogromnim mogućnostima, no i više nego je dostatno opremljena da se u svakome trenutku doznaju trenutačni vremenski uvjeti i kakvi će oni biti u budućnosti… Čini se da aplikacija za prognozu vremena definitivno ne nedostaje, a Today Weather je još jedna no koja se iz gomile ipak izdvaja nekim zgodnim mogućnostima. Osim što, očekivano, daje preciznu prognozu, cijeli dojam upotpunjuje prikazivanjem brojnim lijepim fotografijama i to svaki put kada se aplikacija pokrene (ako postoje za zadanu lokaciju prema trenutačnim vremenskim uvjetima) Međutim, njezina specifičnost je i činjenica da nudi mogućnost biranja iz kojeg će se izvora povlačiti meteorološki podaci, a trenutačno ih nudi više od dvadesetak. Pri tome samo na umu valja imati da nisu svi izvori dostupni u besplatnoj izdanju, nego je potrebno odlučiti se plaćati pretplatu za izdanje Premium (25 kn godišnje ili 59 kn jednokratno). Uz trenutačne vremenske uvjete s prikazom temperatura, vlažnosti i pritiska zraka, brzinu i smjer vjetra,  indeks kakvoće zraka te brojne druge informacije, tu je i prikaz vjerojatnosti za padaline, prikaz UV indeksa, zatim prikaz vremena izlaska i zalaska sunca te punog mjeseca te štošta drugo. Nije izostao ni prikaz na mapi pri čemu je moguće koristiti i radarski prikaz te prebacivanja između različitih podataka koje se žele vidjeti na mapi (kretanje temperature, smjera vjetra, oblaka, indeksa kvalitete zraka i drugo). Riječ je o možda nešto manje poznatoj aplikaciji no koja se među ljubiteljima planiranja, kampiranja o općenitog boravka u divljini užurbano popularizira. Zašto i ne bi kada je dizajnirana upravo za tu skupinu korisnika i pretvara pametne telefone u potencijalno korisne pomoćnike… Trail Sense je zanimljiva aplikacija otvorenog koda koja je specifično dizajnirana za one koji redovito planinare, kampiraju ili jednostavno borave u prirodi te pretvara pametne telefone u navigacijske pomoćnike koji pomažu pri snalaženju u prirodi. Specifičnost aplikacije je da se uopće ne oslanja na internetsku vezu i u potpunosti radi offline, a to zapravo znači da sve podatke prikuplja sa senzora koji su ugrađeni u pametni telefon. Iznimno je važno to imati na umu jer je aplikacija pretežito informativne prirode i na nju se može osloniti tek u tom kontekstu jer točnost podataka koje prikuplja i pokazuje ovise o čitavom nizu faktora, a to znači da ne može zamijeniti prave alate kao što je pravi kompas i tome slično. Unatoč tome, uopće je neupitno da Trail Sense može itekako biti korisna i praktična aplikacija. Osim što bilježi prijeđeni put i omogućava da se postavljaju virtualne oznake koje se onda može pratiti za povratak na točku polazišta. Istodobno nudi i niz drugih podataka i mogućnosti. Tako je tu upozorenje na zalazak sunca te prikaz trajanja dnevnoga svjetla, prikaz hiperlokalne vremenske prognoze uz mogućnost predviđanja kretanja vremenskih uvjeta, prikaz kretanja plime i oseke, prikaz pozicije Sunca i Mjeseca i drugo. Osim toga, tu su i neki praktični alati kao što je klinometar, libela, ravnalo i slično. Umjesto da se autore podržava plaćanjem pretplate kroz medijske kuće kroz koje plasiraju svoje tekstove, ova platforma omogućava da se s njime povezuje izravno, prati ih se i nagrađuje za njihov rad izravno im plaćajući mjesečnu pretplatu… Substack Reader je zanimljiva platforma koja omogućava da se čitatelji izravno povezuju i prate svoje omiljene autore te ih izravno podržavaju u njihovom radu. Ideja je zapravo vrlo jednostavna; umjesto da se autore podržava plaćajući pretplatu za medije kroz koje inače objavljuju svoje radove, može ih se plaćati izravno. Na taj način autori mogu stvarati sadržaj kakav hoće i do kojeg im je najviše stalo, dok im njihovo vjerno čitateljstvo izravno pomažu da to mogu i nastaviti raditi. Sama aplikacija ne nudi neke posebno spektakularne mogućnosti, no istodobno osigurava visoku razinu ugode pronalaženja i čitanja sadržaja. Sve počinje registracijom i otvaranjem korisničkog računa nakon čega se samo treba pretplatiti na neki od sadržaja koji će aplikacija predložiti. Nakon toga je odmah moguće prionuti na čitanje jer se dobrom djelu sadržaja može pristupiti sasvim besplatno, dok se za obično pristupanje sadržaja u cijelosti mora plaćati pretplata. Sučelje aplikacije je vrlo uredno i dopast će se onima koji su skloni minimalizmu, a aplikacija je otprilike zamišljena poput kakve aplikacije za e-poštu koja je dizajnirana samo za primanje newslettera. U taj će se pretinac dobivati sadržaj čim postane dostupan i od tuda će ga se čitati. Unsplash je dobro poznata platforma putem koje je moguće pronaći i slobodno koristiti više od četiri milijuna kvalitetnih fotografija. Platformi se može pridružiti bilo tko i podijeliti s drugima svoje fotografije koje ne moraju nužno biti snimljene profesionalnom fotografskom opremom… Ovu platformu koja okuplja više od četvrt milijuna fotografa koji putem nje nude više od četiri milijuna najvećim djelom doista kvalitetnih fotografija vjerojatno i nije potrebno posebno predstavljati. No, nešto je možda manje poznata činjenica da Unsplash ima i službenu aplikaciju, doduše samo za iPhone i za iPad. Sama alokacija ima dvojaku ulogu; s jedne strane omogućava jednostavno pregledavanja zbilja bogatog kataloga fotografija koje se mogu slobodno koristiti (nije potrebno plaćati tantijeme), a s druge strane omogućava da se bilo tko pridruži rastućoj zajednici fotografa i putem platforme plasira i vlastite slike koje mogu biti snimljene i samim pametnom telefonom. Fotografije su razmještene u nekoliko kategorija te ih je moguće i pretraživati, dok je zgodna stvarčica mogućnost da pregledavanja tematskih skupina i kolekcija fotografija i na taj se način inspirirati ili jednostavno uživati u zanimljivim fotografijama. Slike je moguće označiti i favoritima, povezivati se s drugim kreativcima koji su se priključili platformi i još pokoju sitnicu. Ukratko, svi oni koji traže kvalitetne fotografije s ovom će platformom i aplikacijom sigurno doći na svoje. Riječ je o još jednoj aplikaciji za vremensku prognozu no koja se ističe prilično preciznim prognozama, čitavim nizom podataka o vremenskim uvjetima te nekim i zanimljivim mogućnostima. Sve je zapakirano u lijepo osmišljeno i organizirano sučelje, a aplikacija se može koristiti besplatno… Vjerojatno jedna od najzastupljenijih tipova aplikacija za pametne telefone definitivno su one koje se bave vremenskom prognozom. Meteoblue je na prvi pogled tek još jedna takva aplikacija, no ipak nudi neke dodatne mogućnosti kao i prilično precizne prognoze vremena, pa ni ne čudi da je u zadnje vrijeme sve popularnija. Krasi je moderno i dobro organizirano sučelje, može automatski prepoznati lokaciju ako joj se to dopusti. Inicijalno će pokazati prognozu za idućih šest dana, s time da je za svakih tri sata moguće vidjeti kakvi se vremenski uvjeti očekuju. Dakako, tu su i oni tipični podaci kao što je temperatura, brzina vjetra ili razina vlage te procjena mogućnosti za padalinama. Osim toga, tu su u meteogrami koji prikazuju prognozu vremena za idućih pet ili 14 dana, nije izostala ni satelitska snimka kao ni radar pa je kretanje poremećaja moguće gledati na tipičnoj mapi. Naravno, na mapi je moguće uključivati i dodatne slojeve. Tako je tu animacija smjera vjetra, prikaz kretanja temperatura, oblaci i padaline, sinoptičke karte, pregled kakvoće zraka te još štošta drugo. Zgodan detalj koja nudi ova zapravo sasvim dobro napravljena aplikacija za vremensku prognozu je i opcija where2go koja će na mapi pokazati najbližu lokaciju s najsunčanijim vremenom i s najmanjom šansom za padalinama pri čemu je moguće odabrati dan u tjednu, dobar dana (jutro, popodne ili čitav dan) te željeni radijus. LightCut je moćna aplikacija za stvaranje videozapisa koja koristi umjetnu inteligenciju te nudi velik broj predložaka i efekata. U prilog mu ide i činjenica da ga službeno preporuča DJI, tvrtka poznata po dronovima i gimbal stabilizatorima… Kineska tvrtka DJI je domaćim korisnicima vjerojatno najpoznatija po gimbal stabilizatorima i dronovima premda u svojem portfelju ima i čitav niz drugih proizvoda. No, ono što većini možda nije poznato jest da službeno preporuča moćnu aplikaciju za stvaranje vlastitih filmića izravno na pametnim telefonima, LightCut. Riječ je o besplatnom editoru videozapisa koji se oslanja i na umjetnu inteligenciju (sposoban je automatski od slika i videoklipova napraviti gotov video), ali koji pri tome nudi i velik broj raznovrsnih i kreativnih predložaka i video efekata s kojima se u nekoliko poteza mogu lako izraditi iznenađujuće kvalitetni filmovi i to bilo gdje i bilo kada. Štoviše, tu su i neke dodatne stvarčice kao što je Inspire Cam koji korak po korak vodi kroz postupak snimanja i montaže videozapisa kako bi se dobili najbolji mogući rezultati. Dakako, uz neke njemu specifične mogućnosti, tu je i sve ono što bi se očekivalo od sposobnog editor videozapisa; od specijalnih efekata i filtera, preko dodavanja raznih elemenata (tekst, virtualne naljepnice i slično) do raznih alata poput onog za izrezivanje te dodavanje glazbene pozadine. Da bi stvar bila još bolja, unatoč njegovim solidnim mogućnostima, iznimno ga je lako koristiti pa će od koristi biti i totalnim početnicima (pogotovo zbog zgodno osmišljenih tutorijala) kao i iskusnima koji žele imati nešto višu razinu kontrole nad čitavim kreativnim procesom snimanja i stvaranja završnog videozapisa. S više od deset milijuna preuzimanja ova se aplikacija nameće kao jedna od najpopularnijih rješenja za čitanje e-knjiga. Ne samo da podržava velik broj formata u kojima se e-knjige mogu pronaći, nego se i stiče i velikom fleksibilnošću te dobro promišljenim mogućnostima… Librera Reader sve svrstava međi jedne od najpopularnijih aplikacija koje se specijaliziraju za omogućavanje čitanja raznih format e-knjiga na pametnim telefonima, a koja se ističe prilično raskošnim mogućnostima, velikom razinom fleksibilnosti, kao i činjenicom da je riječ o aplikaciji otvorenoga koda (može je se instalirati i putem F-Droida). Jedan od razloga njezine popularnost može se pronaći i podršci za velik broj formata, pa je uz one očekivane, Librera Reader u stanju otvoriti i formate koji su inače tipični za elektroničke stripove, tu je i podrška za PDF, DjVu, pa čak i za druge formate koje se možda nešto rjeđe mogu sresti kao što je PDB ili podrška za OPDS katalog (Calibre). Tu je i podrška za pregledavanje unutarnje memorije telefona, ali i mogućnost pristupanja resursima putem mreže te podržava i druge izvore kao što su Feedbooks ili Project Gutenberg pa je tim lakše doći do knjiga koje bi se moglo čitati. Sama ugoda čitanja je prilično dobra s time da nudi nekoliko različitih modaliteta (modalitet prilagođen skrolanju, klasični pregled knjiga te poseban modalitet namijenjen glazbenicima), a posebno je dobro i to što se Librera Reader može prilično prilagoditi. Još je tijekom kolovoza bilo poznato da Steam užurbano radi na novoj i redizajniranoj inačici svoje mobilne aplikacije, a nedavno je ona konačno ugledala i svjetlo dana. Uz nekoliko dizajnerskih zahvata tu su i neke druge praktične nadogradnje… Steam kao sada već etabliranu i dobro poznatu Valveovu platformu za prodaju računalnih igara vjerojatno nije potrebno posebno predstavljati. Službena aplikacija donedavno je bila predmetom kritika nezadovoljnih korisnika koji su, možete to reći opravdano, zamjerali zastarjeli dizajn i izostanak nekih inače očekivanih mogućnosti. Steam je ove godine konačno odlučio osvježiti svoju službenu aplikaciju, a nedavno je ona napokon objavljena i dostupna je u službenim trgovinama aplikacija. Uz ponešto osvježeni dizajn (ništa previše radikalno), aplikacija uvodi i neke dodatne praktične mogućnosti te ispravlja neke dosadašnje nedostatke. Prije svega, sada su tu notifikacije koje je moguće i dodatno prilagoditi, a prerađen je i Steam Authenticator koji omogućava prijavu u dva koraka odobravanjem zahtjeva za prijavu na pametnom telefonu ili skeniranjem generiranog QR koda; nešto što će mnogi sigurno znati cijeniti. Redizajnirana je i pregled osobne biblioteke igara pa ih se sada i na pametnom telefonu moguće vidjeti sve, a primarni pregled novosti sada se oslanja upravo na sadržaj osobne biblioteke igara. Osim toga, bolje je rješeno pregledavanje i pretraživanje same trgovine igara, uvodi se podrška za više korisničkih računa i još pokoja sitnica. Ukratko, svi oni koji još nisu instalirali ili ažurirali Steamovu aplikaciju, sada je pravi trenutak za to. Revive je popularna aplikacija koja omogućava da se statična lica na fotografijama jednostavno animiraju i učine zabavnima dodajući im glazbenu podlogu ili tonski zapis po izboru i to gotovo u jednom kliku… Svima onima kojima je dosadilo gledati statična lica na fotografijama u ovoj će aplikaciji uživati. Naime, Revive je aplikacija koja omogućava da se vrlo jednostavno animiraju lica na fotografijama čineći ih urnebesno zabavnima (ili smiješnima). Čitav se proces svodi na nekoliko jednostavnih koraka; portret koji se želi animirati valja uploadati, izabrati glazbeni podlogu ili neki drugi dostupni tonski zapis, zatim valja kliknuti na Revive i pričekati da se generira kratki animirani video koji se onda može podijeliti s drugima putem društvenih mreža. Osim što je moguće animirati portrete koji će se uploadati, moguće je poigrati se i s naracijom poznatih likova ili osoba, te snimiti vlastiti glas koji će onda biti iskorišten za animaciju. Osim toga, aplikacija nudi i pregled već napravljenih animacija pa se može samo prepustiti pregledanju zabavnih animacija (ili ih iskoristiti da se na njih ubacit vlastita fotografija). Uz besplatnu inačicu koja će na gotove videozapisa zalijepiti vodeni žig te koja prikazuje i oglase, tu je i zdanje Pro koje stoji 27 kn tjedno ili 329 kn jednokratno, a koje uklanja spomenuta ograničenja te donosi i proširenu biblioteku glazbenih pozadina i tonskih zapisa. U moru aplikacija koje se specijaliziraju za otkrivanje i slušanje podcastova, Snipd se ističe svojim originalnim i pomalo drukčijim pristupom. Naime, oslanja se na umjetnu inteligenciju i transkribiranje podcastova kako bi se otkrivali oni najzanimljiviji… Industrija podcastova prilično je snažna, pa ni ne čudi da postoji čitav niz platformi i aplikacija koje ne samo da omogućavaju konzumiranje podacstova, nego i za njihovo stvaranje i objavljivanje. Snipd je pomalo drugačija aplikacija za pronalazak i slušanje podacastova koja nudi neke vrlo zanimljive mogućnosti. Konkretnije, Snipd se oslanja na umjetnu inteligenciju kako bi automatski generirao transkripciju podcastova te od toga napravio neprekidan pregled zanimljivih isječaka koje prezentira slično kao što je prikazan sadržaj na TikToku. Time ne samo da je lakše pronaći zanimljive podacstove, nego se transkribirani teksta mogu podijeliti s drugima i stvarati kolekcije. Potrebno je otvoriti korisnički račun, zatim izabrati tri omiljene teme na temelju čega će Snipd zapravo nuditi dostupni sadržaj, a onda označiti omiljene podcastove (ako ih se već ima). Zatim je moguće poslušati (i pročitati) transkribirane isječke podcastova (snipove), a njih je moguće i podijeliti ili sačuvati dok je nakon toga moguće poslušati i čitavu epizodu. Naravno, tu su i druge mogućnosti kao što je opcija dodavanja podcastova favorite, preuzimanje za offline slušanje i neke druge uobičajene stvarčice. Aplikaciju je za najbolje iskustvo kombinirati sa slušalicama,  no to nije nužno. Bilo kako bilo, svi oni koji traže pomalo drukčiji i inovativan način za otkrivanje i slušanje podcastova, upravo su ga pronašli. Umjesto klasičnih brojača kalorija i aplikacija koje pomažu pratiti jesu li obroci koji se konzumiraju zdravi i u skladu sa zadanim ciljem, bolje je osloniti se na aplikaciju koja zapravo pomaže osmisliti zdravi jelovnik pa se samim time izbjegava potreba za praćenjem što se objedovalo… Eat This Much je zgodno osmišljen planer jela i jelovnika koji će pripomoći da se objeduje zdravo i da se pripazi na to koliko zapravo jede. Sve što je potrebno jest naznačiti koji je cilj načina prehrane, hranu koju se voli objedovati, dostupan budžet te kako izgleda dnevni raspored obaveza, a aplikacija će generirati cjeloviti plan jela usklađen s unesenim podacima (ako se generirani plan ne dopada, moguće je sve dodatno prilagoditi). Drugim riječima, ako se želi izgubiti na tjelesnoj težini ili je održati na istoj razini, ova će aplikacija pripomoći da se pridržava pravilne prehrane. Nudi se cijeli niz različitih tipova prehrane i dijeta (paleo, vegetarijanska, mediteranska, keto i tome slično), a moguće je namirnice i recepte filtrirati prema tome sadržavaju li gluten ili prema alergijama. Zapravo, možda bolje rečeno, Eat This Much se može smatrati svojevrsnim osobnim nutricionistom koji će doista pripomoći u tome da se prehranjuje zdravo i, ono što je još važnije, umjereno i u skladu s ciljem koji se želi postići. Pri tome nudi i druge korisne stvarčice kao što je mogućnost stvaranja popisa za kupovinu, a tu je i mogućnost praćenja što se doista jelo. Naime, premda aplikacija zapravo doskače klasičnim rješenjima za praćenje unosa kalorija činjenicom da generira prilagođeni jelovnik, pa ako ga se pridržava nije ni potrebno unositi što se sve tijekom dana pojelo, uvijek je moguće da se povremeno neće pridržavati plana, a onda to valja i zabilježiti. Beelinguapp je hvaljena aplikacija koja učenju i usavršavanju znanja stranog jezika pristupa na pomalo drukčiji način. Naime, za razliku od većine aplikacija za učenje jezika, Beelinguapp se oslanja na mogućnost paralelnog čitanja na izvornom i stranom jeziku uz naraciju izvornog govornika… Aplikacija za učenje stranih jezika definitivno ne nedostaje, a većina zapravo nudi otprilike isti ili barem sličan princip učenja. Beelinguapp se, u toj šarolikoj gomili, ističe sasvim drukčijim pristupom i ne samo da pomaže učiti strani jezik, nego ga pomaže i usavršiti te proširiti vokabular. Koncept je zapravo sasvim jednostavan; Beelinguapp omogućava čitanje i slušanje priča, novinskih članaka pa čak i slušanje pjesama. Trik je u tome što se izvorni tekst prikazuje paralelno na stranom jeziku koji se želi naučiti kao i na jeziku koji se dobro poznaje (ili na materinskom jeziku), pa je moguće upravo kroz aktivno čitanje učiti jezik (ili ga usavršavati). Dakako, tu su i druge stvarčice, kao što je mogućnost dodavanja nepoznatih riječi u vlastiti rječnik, tu je i mogućnost vježbanja izgovora (potrebno je dozvoliti pristup mikrofonu) i štošta drugo. Premda će se s ovim konceptom snaći i početnici, barem kakvo-takvo poznavanje stranoga jezika koji se želi naučiti je poželjno, ali nije nužno. Sve počinje tako da se prođe kroz nekoliko uvodnih prozora kroz koji se kratko pojašnjava Beelinguapp zapravo nudi, a tijekom toga je potrebno naznačiti kakav se tip tekstova voli čitati, odrediti razinu poznavanja stranoga jezika (od A1 do C2) te dinamika učenja (od jedne do tri priče pa sve do sedam do deset priča tjedno). Konačno, valja otvoriti korisnički račun i započeti probni period. Aplikacija nije besplatna ali je se može besplatno isprobavati sedam dana, nakon čega valja plaćati godišnju pretplatu od 173 kn (pripaziti se samo mora na to da se prije isteka probnog razdoblja otkaže pretplata kako iznos pretplate ne bi bio naplaćen. Riječ je o još jednoj relativno popularnoj aplikaciji koja će prilično pouzdano upozoravati kada se tijekom vožnje približava na lokaciju gdje je zabilježena fiksna ili mobilna kamera za nadzor brzine, ali i kada se približava zoni dugoročnih radova na cesti… Kamere za nadzor brzine vožnje postale su sasvim uobičajene na gradskim i izvangradskim prometnicama, a osim što služe za kažnjavanje vožnje prekomjernom brzinom, imaju i ulogu prevencije takve vožnje (to što je vidljivo kućište kamere, ne znači i da je ona doista prisutna pa će većina vozača usporiti). Na području Hrvatske trenutačno se fiksnim kamerama nadzire 324 lokacija, a postoji i niz aplikacija koje mogu upozoravati kada se približava bilo fiksnoj ili mobilnoj kameri kakve obično privremeno postavlja prometna policija. CamSam je upravo takva aplikacija. S pozicijama fiksnih kamera pokriva gotovo čitavu Europu (autor tvrde oko 99 posto) u što je, dakako, uključena i Hrvatska. Baza kamera se ažurira redovito (oslanja se na SCDB.info), a korisno je i to što sami korisnici mogu dojavljivati pozicije kamera kao i upozoravati na druge potencijalne opasnosti što joj je samo dodatna vrijednost (aplikacija prikazuje i trenutačan broj aktivnih korisnika). Oslanja se na GPS (prikazuje i aktualnu brzinu vožnje), a čitavu je stvar jednostavno koristiti djelomice zahvaljujući i vrlo preglednom sučelju. CamSam će jasno signalizirati kada se približava zabilježenoj kameri ili nekoj prijavljenoj opasnosti, tu je i prikaz mape, mogućnost rada i bez dostupne internetske veze, kao i brojne druge korisne stvarčice. Riječ je o zanimljivom konceptu i domaćoj aplikaciji putem koje je moguće unajmiti i iznajmiti gotovo bilo što, a sve je izvedeno kao platforma koja na jednostavan način spaja unajmljivače s iznajmljivačima… Umjesto kupovine novoga, nerijetko se posezalo za oglasnicima kako bi se kupilo polovno i nešto uštedjelo. No, uštedjeti se može još i više, a upravo to omogućuje domaća aplikacija Rentee. Naime, riječ je o platformi koja spaja unajmljivače s iznajmljivačima, pri čemu se u najam može dati gotovo bilo što. Čitava je stvar prilično jednostavna. Najprije se otvara korisnički račun (prijaviti se može brojem telefona ili Googleovim računom, no unos i potvrda broja telefona je obavezna), a jednom kada je to završeno, odmah se može pregledavati što je sve dostupno za najam. Sve je uredno kategorizirano, a unajmiti se može doista štošta. Od prijevoza, preko glazbala i alata, do društvenih igara pa čak odjeće i obuće. Dakako, uz svaki je predmet navedena i cijena koliko će najam stajati po danu, a sve je popraćeno fotografijama, kratkim opisom i eventualnim dodatnim napomenama. Sama aplikacija se oslanja na lokaciju što znači da će  nuditi iznajmljivače koji se nalaze u blizini, a u svakome je trenutku moguće postati i iznajmljivač. Samo treba kliknuti na ikonu plusića u donjem desnom dijelu prozora i započeti proces dodavanja predmeta koji se želi dati u najam. Svi oni koji su oduvijek htjeli znati čitati note ili možda samo ponoviti zaboravljeno, s ovom će aplikacijom doći na svoje. Naime, riječ je o aplikaciji koja omogućava i totalnim početnicima da uz malo truda relativno brzo nauče čitati notni zapis… 
 Već je prema samome nazivu aplikacije lako zaključiti o čemu je točno riječ; o aplikaciji koja ne samo da će pomoći podučiti čitanje notnoga zapisa, nego će pomoći i onima koji su već relativno vješti u čitanju nota, da svoju vještinu usavrše i postanu još brži. Complete Music Reading Trainer je koncipiran tako da usvaja dosad već prepoznat koncept gejmifikacije, nešto što je zapravo postalo uobičajeno i kod mnogih drugih edukativnih aplikacija, a pogotovo onih koji se specijaliziraju za podučavanje jezika kao što je, na primjer, Duolingo. Drugim riječima, učenje osnova kao i naprednijih koncepata notnoga zapisa prolazi se kroz opetovano ponavljanje manjih vježbi sve dok se ne postigne zadani ishod. Vježbi ima i više nego dovoljno, a posebno je zgodno to što svatko može izabrati ona poglavlja koja odgovaraju glazbalu za koje se uči notni zapis (klavir, gitara, bas i druga glazbala). Dakako, tu su i druge dodate mogućnosti i praktične stvarčica kao što je, primjerice, četiri različitih načina na koje se mogu unositi note (tamo gdje je to potrebno), zatim mogućnost da se od dostupnih vježbi napravi vlastita kombinacija, a čak je moguće napraviti i vlastite programe poduke i u njih pozvati prijatelje. Seizmološka i meteorološka postaja, koja na Marsu obavlja znanstvena istraživanja od kraja 2018. godine, ovih dana vrlo će vjerojatno poslati svoj posljednji bit podataka prema Zemlji Nakon četiri godine i 1.445 marsovskih dana, čini se kako se približio kraj misije landera InSight na Marsu. NASA-ina sonda tamo se nalazi od studenoga 2018. godine. Bušila je tlo, proučavala meteorološke uvjete, bilježila potrese i udare asteroida u površinu tog planeta, snimala zvukove i općenito otkrivala znanstvenicima mnoge nove podatke o Crvenom planetu. Budući da je InSight osmišljen kao nepokretni lander sa solarnim napajanjem, uz tek mogućnost pomjeranja robotske ruke i drugih instrumenata, velik problem za njega je nakupljanje prašine na fotonaponskim panelima kojima si stvara električnu energiju za rad. Tako je već ranije NASA pokušavala očistiti panele neuobičajenom metodom posipanja pijeska po njima, i to je malo pomoglo odgoditi kraj misije. U svibnju ove godine najavljeno je kako će robotska ruka InSighta biti postavljena u "položaj za mirovinu", pa je prije svojeg posljednjeg pokreta snimila i oproštajni selfie. InSight je, uz minimalne aktivnosti, na Marsu preživio do današnjih dana, a sada se zaista čini kako mu je energija na posljednjim rezervama. NASA je stoga objavila fotografiju koja će vrlo vjerojatno biti posljednja za ovu svemirsku znanstvenu sondu. Najavljeno je kako će InSight nastaviti komunicirati s kontrolom misije dok god to bude mogao činiti, ali je sasvim jasno da će se "odjaviti s dužnosti" u dogledno vrijeme. My power’s really low, so this may be the last image I can send. Don’t worry about me though: my time here has been both productive and serene. If I can keep talking to my mission team, I will – but I’ll be signing off here soon. Thanks for staying with me. pic.twitter.com/wkYKww15kQ 