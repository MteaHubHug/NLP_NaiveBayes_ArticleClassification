Devin Booker odigrao je nevjerojatnu utakmicu Još jednu čudesnu utakmicu u NBA ligi odigrao je u subotu Devin Booker koji je s 58 koševa predvodio Phoenix do pobjede (118:114) protiv New Orleansa. I da priča bude impresivnija, svojom je nevjerojatnom partijom pomogao Sunsima da nadoknade 24 koša minusa budući da su Pelicansi sredinom treće četvrtine imali vodstvo 83:59. Drugi je put ove sezone 26-godišnji bek ubacio više od 50 koševa. Uspjelo mu je to i 30. studenog protiv Chicaga kada je završio utakmicu s 51 poenom i to u samo tri četvrtine. Ovaj put je iz igre šutirao 21-35 (trice 6-12), te dodao šest skokova i pet asistencija. Chris Paul je upisao 18 poena i osam asistencija, a naš Dario Šarić nije dobio priliku zaigrati. Goste su predvodili Zion Williamson s 30 i C.J. McCollum s 27 koševa. Trener Los Angeles Clippersa odlučio je u subotu odmoriti Paula Georgea, Reggieja Jacksona, Normana Powella i našeg Ivicu Zupca, ali zahvaljujući raspoloženom Kawhiju Leonardu opet je njegova momčad pronašla put do pobjede. Slavili su Clippersi sa 102:93 protiv Washingtona kojem su time nanijeli deveti uzastopni poraz. Leonard je završio utakmicu s 31 poenom što mu je najbolji učinak ove sezone, ali važno je istaknuti da još uvijek igra s ograničenom minutažom nakon što je prošlu sezonu propustio zbog potrganog prednjeg križnog ligamenta. I bez ozlijeđenih Giannisa Antetokounmpoa i Khrisa Middletona, Milwaukee Bucksi su uspjeli doći do pobjede protiv Utah Jazza (123:97), dok Dallas Mavericksi nisu uspjeli nadoknaditi izostanak Luke Dončića i poraženi su nakon produžetka na gostovanju u Clevelandu (100:99). REZULTATI: LA Clippers - Washington 102:93 San Antonio - Miami 101:111 Cleveland - Dallas 100:99 (produžetak) Hosuton - Portland 95:107 Milwaukee - Utah 123:97 Oklahoma City - Memphis 115:109 Phoenix - New Orleans 118:114 Košarkaši Cibone preokretom su došli do vrijedne pobjede svladavši u subotnjoj utakmici 11. kola ABA lige Igokeu iz Aleksandrovca s minimalnih 77-76 (13-18, 20-23, 23-15, 21-20) pred svojim navijačima u KC "Dražen Petrović". Hrvatski prvak je veći dio utakmice proveo loveći zaostatak, a dobra igra u trećoj četvrtini dovela je izabranike Josipa Sesara do izjednačenja (56-56) uoči posljednjih deset minuta utakmice. Gosti su u zadnje četiri i pol minute ušli sa šest koševa prednosti (64-70), ali je Cibona u sljedeće tri minute odgovorila sa devet uzastopnih poena i povela sa 73-70. Igokea je serijom 4-0 ponovno došla do minimalne prednosti 32 sekunde prije kraja, da bi 20 sekundi prije sirene Borna Kapusta pogodio tricu za Ciboninih +2 (76-74). Pobjednika su odlučila slobodna bacanja. Šest sekundi prije kraja Marko Jošilo je pogodio jedno od dva bacanja, potom je na drugoj strani to ponovio Filip Bundović za 77-75, da bi u posljednjem napadu Igokee Jošilo fauliran u skoku te tako dobio priliku odvesti u produžetak. Pogodio je prvo bacanje, ali promašio drugo, pa je Cibona prekinula niz od pet uzastopnih poraza u regionalnom natjecanju. Slovenac Blaž Mesiček je predvodio strijelce Cibone sa 19 koševa. Aranitović je ubacio 16, a Bundović 12 poena. Kod Igokee su po 15 koševa postigli Tanasković, Crawford i Đorđević. Cibona je privremeno skočila na deveto mjesto s učinkom 4-7, dok je Igokea sa 5-6 na sedmoj poziciji. Vodeći trojac s učinkom 8-2 čine Partizan, Cedevita Olimpija i FMP. Zadar je na četvrtom mjestu sa 7-4, a Split drži 12. poziciju sa 3-8. ABA liga - 11. kolo 
Cibona - Igokea 77-76
St. centar - C. Olimpija 71-104 Mornar - Budućnost (ned, 19.00)
C. zvezda - Mega (ned, 20.00)
Partizan - FMP (pon, 18.00) Odigrano u petak:
Borac - Split 90-89
Zadar - MZT Skoplje 98-79 Ljestvica:
1. Partizan 10 8 2 881-751 18
2. Cedevita Olimpija 10 8 2 898-777 18
3. FMP 10 8 2 926-844 18
4. Zadar 11 7 4 1015-978 18
5. Crvena zvezda 9 8 1 778-657 17
6. Budućnost 10 6 4 886-828 16
7. Igokea 11 5 6 914-915 16
8. Studentski centar 11 4 7 886-989 15
9. Cibona 11 4 7 876-1016 15
10. Mornar 10 4 6 863-883 14
11. Borac 11 3 8 900-962 14
12. Split 11 3 8 843-947 14
13. Mega MIS 10 3 7 856-865 13
14. MZT Skopje 11 2 9 882-992 13 Nikola Jokić Hrvatski košarkaš Bojan Bogdanović bio je najefikasniji u domaćem porazu Detroita protiv Brooklyn Netsa. U 30 minuta i 46 sekundi provedenih na terenu Little Caesars Arene Bogdanović je imao 26 poena, jedan skok i četiri asistencije. Goste su predvodili raspoloženi Kevin Durant s 43 poena, šest skokova i dvije asistencije te Kyrie Irving koji je uz 38 poena imao šest skokova i tri asista. Detroitu je to bio peti poraz u posljednjih šest nastupa, dok su Netsi u seriji od šest pobjeda. Durant je pak postao 17. strijelac u povijesti NBA, pretekao je Johna Havliceka. - Cijeli dan smo pričali o finalu Svjetskog nogometnog prvenstva, kakva je to utakmica bila. Naš je zadatak bio da budemo još uzbudljiviji – rekao je trener Netsa Jacque Vaughn. Warriorsi su slavili u Torontu uz liderski učinak Jordana Poolea koji je ubacio 43 poena uz jedan skok i šest asistencija. Čak 150 poena ubacili su igrači Minnesote Chicagu, a predvodio ih je Anthony Edwards s 37 poena, sedam skokova i 11 asistencija. Nikola Jokić bio je najraspoloženiji pojedinac u trijumfu Denvera protiv Charlottea s triple-double učinkom od 40 poena, čak 27 skokova i 10 asistencija u 39 minuta i 41 sekundi igre. Srpski je košarkaš time postao prvi igrač s barem 40 poena, 25+ skokova i 10+ asistencija u jednoj utakmici još od Wilta Chamberlaina i njegovog nastupa iz 1968. godine kada je upisao 53 poena, 32 skoka i 14 asistencija. Hornetsi su tako poraženi i osmi put zaredom, dok je Denver ostvario četvrtu pobjedu u posljednjih pet nastupa. Uzbudljivu utakmicu odigrali su Los Angeles Lakersi i Washington Wizardsi. Lakersi su slavili s dva poena razlike, a istaknuo se LeBron James s 33 poena, sedam skokova i devet asistencija. Nikola Jokic is just the second player in NBA history to have at least 35/25/10 in a regulation game.Wilt Chamberlain is the other. He did it six times. pic.twitter.com/DVPgULV2kS Rezultati   Boston Celtics – Orlando Magic 92:95 Indiana Pacers – New York Knicks 106:109 Detroit Pistons – Brooklyn Nets 121:124 Toronto Raptors – Golden State Warriors 110:126 Minnesota Timberwolves – Chicago Bulls 150:126 Denver Nuggets – Charlotte Hornets 119:115 Los Angeles Lakers – Washington Wizards 119:117 POGLEDAJTE NOVI MUNDOCAST U posljednjem Mundocastu u gostima nam je bio Ilija Lončarević s kojim smo komentirali finale između Argentine i Francuske, ali i ocijenili pojedinačni učinak hrvatskih nogometaša u Kataru. Pogledajte tko je bio najbolji, a tko je mogao dati više: Hrvatski košarkaš Bojan Bogdanović bio je najbolji strijelac Detroit Pistonsa u 113-122 domaćem porazu od Sacramento Kingsa, on je za 30:17 minuta provedenih na parketu ubacio 22 koša. Bogdanović je za dva šutirao 5-11, za tricu 1-5, a s linije slobodnih bacanja je bio nepogrešiv sa 9-9. Usto je imao i po dva skoka i asistencije te jednu osvojenu loptu. Uz Bogdanovića kod domaćih se istaknuo Jalen Duren sa 15 ubačaja i 14 skokova. No, u sastavu gostiju još jednu odličnu utakmicu odigrao je Litvanac Domantas Sabonis sa 23 ubačaja i 13 skokova, dok je De‘Aaron Fox dodao 24 poena uz devet skokova. S omjerom pobjeda i poraza 8-23 Detroit je pretposljednji sastav Istočne konferencije i čitave lige, slabiji su samo Charlotte Hornetsi (7-22), dok je Sacramento na visokom petom mjestu Zapada sa 16-12. Philadelphia 76-ersi iskoristitli su neigranje Stephena Curryja za prvake Golden State Warriorse kako bi ih svladali u svojoj dvorani sa 118-106. Curryja očekuje duži period oporavka zbog ozljede ramena koju je zadobio prije dvije večeri u Indianapolisu. Najbolji kod Sixersa bili su Joel Embiid sa 34 pogotka i 13 skokova te James Harden sa 27 koševa i 9 asistencija, dok je Jordan Poole predvodio Warriorse sa 29 ubačaja, Kevon Looney je bio nadomak "triple-doublea" sa 14 poena, 11 skokova i 9 asistencija. Philadelphia je peta na Istoku sa 16-12, dok je Golden State 10. na Zapadu sa 14-16. Iznenađenje večeri se dogodilo u Bostonu gdje je slabašni Orlando Magic svladao domaće Celticse, prošlosezonske finaliste i vodeći sastav lige, sa 117-109. Gosti iz Orlanda su do pobjede stigli zahvaljujući sjajnoj večeri braće Wagner, Moritz je ubacio 25, a Franz 19 koševa, dok je prvi izbor ovogodišnjeg drafta Paolo Banchero dodao 20. Celticsima nije pomogao ni 31 koš Jaysona Tatuma niti 27 ubačaja Jaylena Browna. Boston je ipak i dalje vodeći sastav Istoka i čitave lige sa 22-8, drugi Milwaukee Bucsi su na 20-8, dok je Orlando 13. na Istoku sa 10-20. Vrlo zanimljivo je bilo u Torontu gdje su gostujući Brooklyn Netsi svladali domaće Raptorse sa 119-116 tricom Kyriea Irvinga sa zvukom sirene. Irving je utakmicu okončao sa 32 koša, Kevin Durant je za pobjednike dodao 28, dok su kod domaćih najbolji bili Fred VanVleet sa 39 i Scottie Barnes sa 26 poena. Petom uzastopnom pobjedom Netsi su stigli na četvrto mjesto Istoka sa 18-12, dok su Raptorsi četvrtim uzastopnim porazom pali na deseto mjesto Istoka sa 13-16. Los Angeles Lakersi na svom su terenu svladali Denver Nuggetse sa 126-108 sjajnom predstavom u posljednjih 20 minuta susreta tijekom kojih su zaostatak od 12 poena pretvorili u uvjerljivu pobjedu. Tijekom tog razdoblja domaći su bili i bez svog prvog centra Anthonyja Davisa koji nije igrao drugo poluvrijeme nakon što je ozlijedio lijevo stopalo u prvom. No, sjajno su reagirali igrači s klupe, Thomas Bryant je ubacio 21 koš, a Russell Westbrook je upisao novi "triple-double" sa 15 poena, 12 asistencija i 11 skokova te tako pomogli LeBronu Jamesu koji je sa 30 ubačaja i 9 skokova "vukao" svoju momčad. Kod Nuggetsa najbolji je bio Nikola Jokić sa 25 pogodaka, 11 skokova i 8 asistencija, a Jamal Murray je dodao 23. Lakersi su s omjerom 12-16 i dalje 11. sastav Zapada, dok su Nuggetsi treći na Zapadu sa 17-11. REZULTATI:  Detroit - Sacramento 113-122 Charlotte - Atlanta 106-125 Boston - Orlando 109-117 Cleveland - Indiana 118-112 Philadelphia - Golden State 118-106 Toronto - Brooklyn 116-119 Chicago - New York 91-114 Oklahoma City - Minnesota 110-112 Dallas - Portland 130-110 LA Lakers - Denver 126-108   Ante Žižić je odigrao sjajno, no to nije bilo dovoljno Ante Žižić je odigrao utakmicu sezone za Efes; za 28 minuta na parketu Štark Arene ubacio je 20 poena (šut 6-7), skupio je devet skokova, asist i oduzetu loptu, no to nije bilo dovoljno za novu pobjedu europskog prvaka. Partizan je navijestio izlazak iz krize pobjedom od 82:79. Baskonia je iznenadila Fenerbahče u Istanbulu (76:70), Barca je sredila Panathinaikos (74:68), Virtus je bio bolji od Maccabija (78:73), a Monaco od Albe (92:89), a pri tome je Jaleen Smith u Albi za pet minuta igre ostao bez učinka. Rezultati:  Fenerbahče - Baskonia 70:76 (Gudurić 14p, 3a, Jekiri 12p, 9s, 5a, Calathes 11p, 13s, 4a, Mahumutoglu 11, Edwards 10, Pierre 10p, 3s/Howard 15p, 3s, Henry 13p, 6s, 4a, Costello 10p, 9s, Kotsar 10p, 5s) Barcelona - Panathinaikos 74:68 (Vesely 15p, 3s, Mirotić 14p, 3s, Satoransky 13p, 3s, 6a, Kalinić 10p, 5s/Bacon 19p, 5s, Papagiannis 13p, 8s, Gudaitis 10p, 3s) Partizan - Efes 82:79 (Exum 18p, 4a, Nunnally 18p, 4s, 7a, Punter 18p, 4a, Lessort 13p, 5s/Beaubois 30, Žižić 20p, 9s, Micić 14p, 4s, 6a) Virtus - Maccabi 78:73 (Hackett 15, Teodosić 15p, 6a, Šengelia 12/Brown 18p, 4s, 6a, Nebo 11p, 10s, Colson 10p, 6s) Monaco - Alba 92:89 (Diallo 17p, 4a, Blossomgame 13p, 3s, Motiejunas 10p, 7s/Lo 14p, 4a, Lammers 12p, 5s, Blatt 11p, 4a, Thiemann 10p, 6s) Odigrano u četvrtak:  C. zvezda - Milano 67:71 Žalgiris - Real Madrid 81:72 Bayern - Valencia 97:92 Asvel - Olympiacos 77:75 Poredak: Fenerbahče 10-4, Barcelona 10-4, Monaco 10-4, Olympiacos 9-5, Real Madrid 9-5, Baskonia 9-5, Efes 7-7, Maccabi 7-7, Žalgiris 7-7, C. zvezda 7-7, Panathinaikos 6-8, Valencia 6-8, Virtus 6-8, Asvel 6-8, Partizan 5-9, Bayern 5-9, Milano 4-10, Alba 3-11. Sani Čampara Borac - Split 90:89 (24:27, 23:24, 16:21, 27:17) ČAČAK Dvorana Borca. Gledatelja 1.500. Suci: Dragojević, Porobić i Pecelj. BORAC: Baldwin 12p, 5a, Glišić, Lešić 18p, 8s, 4il, Đoković, Petrović, Tomašević 2, Novaković 17p, 4s, 4il, Radonjić 10, Todorović 5p, 3a, Milovanović 3, Čarapić 2, Hale 21p, 5s, 3il. SPLIT: Sullivan 15p, 8s, Gizdavčić, Kalajžić 11p, 3s, Runjić 5, Shorter 16p, 9s, 4a, 3ol, 3il, Jukić 9, Dubravčić, Nelson 11p, 4s, Mavra 22p, 7s, 10a, 3il, Šarić. ------------------------------------------------------ Nešto nevjerojatno je izgubio Split u Čačku. Imali su Žuti potpunu kontrolu utakmice protiv Borca, vodili i s preko deset poena u samoj završnici utakmice, imali i nešto više od pola minute do konca sedam poena viška i - izgubili. Prvo je Marko Radonjić pogodio tricu za 85:89, onda Žuti nisu uspjeli izvesti loptu iz auta, pa je Radonjić ubacio i ispod koša za 87:89, Shorter je promašio sljedeći napad, a u zadnjoj sekundi iz kornera je pogodio za pobjedu Borca Aleksa Novaković. Imao je Split sve u ovoj utakmici, na koncu Borac ima jednak broj pobjeda kao Split nakon 11 kola, njih tri. Veliku i važnu pobjedu mogao je i trebao odnijeti Split u Čačku, jer bila bi to Splitu četvrta pobjeda u 11 odigranih utakmica, ali ono što je važnije, bila bi to pobjeda u gostima nad direktnim suparnikom u borbi za ostanak u ABA ligi, pa bi nakon ogleda u petak Split imao dvije pobjede više od Borca, ali istog protivnika, usput, na proljeće bi i čekao na Gripama. No, od tog idealnog scenarija, s obzirom na cijeli niz gluposti u samoj završnici utakmice, jedno veliko ništa... Iako su u Čačak sigli bez Roka Ukića, Splitovi košarkaši odmah su preuzeli konce utakmice, jer je Dominik Mavra ciljano napadao spore petice Borca, bilo da je riječ o Lešiću ili Milovanoviću. Pod košem je posebno inspiriran bio Lewis Sullivan, a iako su Žuti bili suočeni, posebno dok je Borac davao nade da bi mogao preživjeti, s domaćinskim suđenjem, pa je cijela visoka linija bila opterećena prekršajima, Žuti su do konca dobili dosta toga i od Shannona Shortera, a najbolju utakmicu sezone odigrao je i Mate Kalajžić. Imao je Split već u 14 minuti 37:26, onda i u 23. 57:46, a kako je vrijeme odmicalo kontrola rezultata bila je potpuna. Borac je bio dekoncentriran, čak triput nije uspio izvesti loptu ispod svog koša (Split je vratio na kraju s kamatama), pa novi trener Borca Dejan Mijatović nije napravio veliki pomak u igri ove momčadi. Iako, Borac je dobio tri od posljednje četiri utakmice, uključujući ovu, ali i onu za nadu protiv MZT-a. Što je izgubio Split, još uvijek nije jasno... ------------------------------------------------------- Zadar - MZT 98:79 (29:16, 28:19, 20:20, 21:24) ZADAR Dvorana Krešimira Ćosića. Gledatelja 1.779. Suci: Pukl, Stefanović i Ćalić. ZADAR: Davis 4p, 5s, Jordano 4, Klarica 2, Sikirić, Žganec 16p, 5s, 4a, Čampara 6, Matulina, Lakić 5, Drežnjak 12p, 7s, Božić 27p, 10s, 7a, 4il, Ramljak 16p, 6s, 5a, 3il, Šantelj 6. MZT: Krstevski 5, Bursać 12p, 5s, Mićović 22p, 3s, 3il, Caffey 3p, 3s, 4il, Andonoski, Robev, Mekić 2, Ware 3p, 3s, 8a, D. Stojanovski 11, V. Stojanovski 18p, 3ol, Yigitoglu 1, Pandev 2. ------------------------------------------------------- Zadar je bez imalo problema na Višnjiku neutralizirao MZT Skopje Aerodrom, momčad koja je "opravdala" status koji ih je čvrsto vezao za dno ljestvice ABA lige. Početnih 20:7 jasno je zacrtalo put kojim će utakmica ići, istina nakratko su tricama Damjana Stojanovskog i Strahinje Mićovića zaprijetili. Ali zato nisu imali odgovor na iznimnu igru Karla Žganeca i Luke Božića, pa se stekao dojam kako su gosti obranu ‘ostavili u autobusu‘! Spomenuti zadarski dvojac povukao je i ostale, Marka Ramljaka, Darija Drežnjaka. Što nikako ne umanjuje zadarski vatromet ubačaja, jednako skokova i brzih kontraudara, onda ne čudi što su u 17. minuti imali 49:24! MZT se našao ‘na koljenima‘, a njihov kratki povratak dogodio se na otvaranju treće četvrtine, napravili su kratku seriju 10:2 i to je bio jedini bljesak! Zadar je nastavio u svojem ritmu, brzo, čvrsto i precizno, pa su gosti mogli jedino potvrditi svoj potpis na obrazac poraza. (Dražen Žura) Campazzo s brojem 7 pokušava zaustaviti našeg Bogdanovića, tada još igrača Utaha Omaleni argentinski play, samo 178 cm visoki 31-godišnjak, Facundo Campazzo postat će novi igrač Crvene zvezde do kraja ove i sljedeće sezone, a klub iz Beograda usluge igrača, koji je uoči odlaska u NBA dva puta s Real Madridom bio prvak Europe, platit će, za ovo podneblje nestvarnih, 4,3 milijuna eura! Do kraja ove sezone Campazzo će igrati za 1,8 milijuna eura, a onu sljedeću sezonu za 2,5 milijuna eura. U ovom ugovoru postoje dvije kvake. Prva je da Argentinac još nije isplatio odštetu Real Madridu kad je odlazio u NBA, a ona je bila šest milijuna eura. Ostalo je za platiti 2,6 milijuna eura, što za Campazza ne bi bio problem da je ostao u NBA ligi, no dvije sezone u Denveru i početak ove u Dallasu nisu se pokazale dovoljno dobre da argentinski reprezentativac nastavi NBA avanturu. Campazzo stoga mora iz svojih budućih ugovora namiriti Real, koji je, osim Zvezde i Olympiacosa, bio u kombinacijama oko dovođenja Argentinca sada. I druga kvaka u ugovoru. Na koncu ove sezone, za samo 50.000 eura Campazzo će postati slobodan igrač, pa bi Zvezda mogla iskrcati 1,8 milijuna eura za Campazza za eventualno ponavljanje dosadašnjeg uspjeha, osvajanja ABA lige. U Euroligi će Zvezda, bez obzira na sjajne igre otkako je klupu preuzeo Duško Ivanović i odlične partije još jednog Argentinca Luce Vildoze, teško i do doigravanja, a kamoli do nekog većeg rezultata... Steph Curry neko vrijeme neće biti na terenu Aktualni NBA prvaci, košarkaši Golden State Warriorsa sljedećih će "nekoliko tjedana" biti bez svog najboljeg igrača Stephena Curryja zbog ozljede lijevog ramena koju je zadobio u srijedu u 119-125 porazu od Indiana Pacersa. Curry se ozlijedio 4:16 minuta prije kraja dvoboja, a dan kasnije je obavio magnetnu rezonancu koja je potvrdila subluksaciju ramena. Iz Warriorsa su objavili kako će u narednim danima objaviti na koliko će točno vremena biti bez Curryja. Najkorisniji igrač (MVP) ovogodišnjeg finala u kojemu je predvodio Warriorse do četvrtog naslova u posljednjih osam sezona, Curry je u 26 ovosezonskih utakmica prosječno postizao 30.0 koševa, 6.6 skokova i 6.8 asistencija. S omjerom pobjeda i poraza 14-15 Warriorsi su trenutačno tek 10. momčad Zapadne konferencije. Boris Tišma igrat će za Split, ako se obje strane budu držale slova ugovora do ljeta 2025. godine i na Gripe tako dolazi velika nada hrvatske košarke! Boris Tišma, kojemu je samo 20 godina, još s 13 otišao je iz zagrebačke Dubrave u Real Madrid, tamo odradio staž u mladim kategorijama, čak i zaigrao za seniorski sastav, ali je onda potražio sreću u Studentskom centru u okviru ABA lige. I tek nakon što je uhvatio kontinuitet utakmica, Tišmi su stradali ligamenti koljena, pa je morao na rehabilitaciju, a početkom ove sezone vratio se i u podgoričku momčad. No, tamo nije dobivao previše prilike, pa se u priču uključio Split i dogovorio transfer nekadašnjeg kadetskog prvaka Europe, momka iz generacije Roka Prkačina i Ivana Perasovića. - Presretan sam što dolazim u Split, spreman sam na veliki rad i odricanja, stižem sa željom za velikim stvarima. Još kad se otvorila mogućnost da odjenem dres s brojem 7, koji je nosio moj veliki idol Toni Kukoč, sreći nije bilo kraja. Znam da je to velika odgovornost, ali želim je preuzeti - kazao je nakon potpisa za Žute Boris Tišma. Kako je iza nas 11 odigranih kola u HT Premijer ligi, pa je gotov prvi krug natjecanja (slijedi još 11 kola, nakon toga uoči doigravanja i Liga za prvaka ili Liga za ostanak), stiže vrijeme i za igračke promjene. Tako se Alkar pojačao s bivšim Zadrovim playmakerom Lovrom Bašićem, a na pragu dogovora s Boscom jest Nik Slavica, čiji bi povratak košarci mogao od Bosca napraviti zanimljivu momčad u ostatku sezone. Još ranije je Cedevita Junior otpustila Markusa Lončara i dovela Đorđa Topolovića, a čeka se i povratak na teren nakon loma ruke Krune Simona... Tyler Herro ostvario je rekord karijere od 41 poena, izjednačivši rekord franšize s 10 trica u pobjedi Miami Heata nad Houston Rocketsima 111:108. Uz beka Heata raspoložen je bio i Jimmy Butler s 20 poena dok je kod gostiju dva poena više od Butlera zabio Jalen Green. rva momčad zapadne konferencije Memphis Grizzliesi pobjedom 142:101 protiv Milwaukee Bucksa nastavila je niz bez poraza koji sada traje već sedam utakmica. To ovog rezultata predvodio ih je Ja Morant koji je ostvario triple-double učinak s 25 poena te po deset skokova odnosno asistencija. Zbog problema s koljenom na terenu za Los Angeles Clipperse nije bilo našeg Ivice Zupca, a njegova je momčad s 111:95 pred svojom publikom poražena od Phoenix Sunsa. U posljednjoj od četiri utakmice koje su se igrale u noći s četvrtka na petak Utah Jazz je nakon produžetaka s 132:129 bila bolja od New Orleans Pelicansa. Jordan Clarkson ubacio je 39 koševa, a Lauri Markkanen 31, uključujući dva slobodna bacanja u prijelomnom trenutku utakmice. Kod gostiju je 31 poen ubacio Zion Williams. RAZULTATI:  LA Clippers - Phoenix 95 - 111 (Ivica Zubac nije igrao zbog ozljede. Dario Šarić ostao na klupi Sunsa) Utah - New-Orleans 132 - 129 (p.) Houston - Miami 108 - 111 Memphis - Milwaukee 142 - 101 Mario Hezonja (arhiva) Košarkaši Žalgirisa pobijedili su pred svojim navijačima, u utakmici 14. kola Eurolige, favorizirani madridski Real 81-72. Litavsku su momčad do pobjede vodili Keenan Evans s 20 poena i pet skokova te Edgaras Ulanovas koji je ubacio 19 koševa i tome dodao četiri skoka. S 22 poena prvi je strijelac Reala bio Džanan Musa, dok je vrlo dobro za goste odigrao hrvatski reprezentativac Mario Hezonja koji je za 27 minuta ubacio 17 poena. Hezonja je za dva poena gađao 3-4, za tri poena 3-6 te 2-2 s linije slobodnih bacanja. Tome je dodao četiri skoka, dvije asistencije i tri izgubljene lopte. Nakon šest pobjeda u nizu izgubila je Crvena zvezda i to na domaćem parketu od Olimpije Milano 67-71, dok je Olympiakos poražen kod Asvela 75-77 unatoč tome što je sastav iz Pireja imao 16 poena prednosti na poluvremenu te 11 uoči posljednje četvrtine. Uz utakmicu manje na ljestvici i dalje vodi Fenerbahce koji ima omjer 10-3. Slijede madridski Real i Olympiakos koji su na 9-5, dok Barcelona i Monaco imaju 9-4. Baskonia je na osam pobjeda i pet poraza, a Anadolu Efes i Maccabi na 7-6. Crvena zvezda nakon poraza ovog četvrtka ima omjer 7-7. Euroliga, 14. kolo: Crvena zvezda - Olimpia Milano 67-71 Žalgiris - Real Madrid 81-72 Asvel - Olympiakos 77-75 Bayern - Valencia 97-92 Los Angeles Lakersi ponovno su povezani su s potencijalnom razmjenom za Bojana Bogdanovića. I ljetos su ga "ciljali", ali nisu bili spremni ispouniti zahtjeve Utaha, pa je Bojan završio u Detroitu. Sada su se Lakersi ponovno aktivirali po tom pitanju. Međutim, prema Jakeu Fischeru iz Yahoo Sportsa, Lakersi su u trgovačkim pregovorima zapeli u dovođenju hrvatskog košarkaša zbog svoje nespremnosti da se odreknu izbora prvog kruga drafta kojeg su uključivali u potencijalni dogovor. "Primarni trgovinski napori Los Angelesa u ovom su trenutku usredotočeni oko izlaznog paketa u kojem nude Patricka Beverleya, Kendricka Nunna, ali i zaštićeni pick prve runde. Lakersi su pristupili Detroitu s tim prijedlogom u nadi da će izvući Bojana Bogdanovića. Izbor o kojemu je riječ, međutim, bio je jako zaštićen, a čini se da Pistonsi čekaju opipljiviju "dobit" na draftu da se rastanu s Bogdanovićem", izvijestio je Fischer. Naravno, Lakersi uvijek mogu ponovno ući u pregovore s Detroit Pistonsima, ako budu voljni olabaviti zaštitu na svom budućem izboru drafta u prvoj rundi. Amerikanci naglašavaju da Bogdanović ipak ima 33 godine i da je to glavni razlog zbog toga što nisu spremni do kraja prihvatiti uvjete Detroita. Bogdanović za to vrijeme ima fantastičnu sezonu u kojoj zabija 21 poen po utakmici, uz 50 posto ukupnog šuta, te 43 posto šuta za tricu. Nema sumnje da bi Lakersima Bogdanović bio veliko pojačanje i da bi sa svojim vanjskim šutom otvorio puno prostora za unutarnju igru Jamesa i Davisa. POGLEDAJTE NOVI MUNDOCAST "Izostanak Brozovića bit će veliki udarac za Hrvatsku, a Dalić bi zbog toga mogao promijeniti sustav." To je glavni zaključak današnjeg Mundocasta u kojem nam je u gostima bio nogometni stručnjak Robert Palikuča. Pogledajte Mundocast: Stephen Curry se ozlijedio Nikola Jokić zabio je 43 poena, na parket se vratio LaMelo Ball, ali glavna vijest NBA dana jest ozljeda Stephena Currya. U srijedu navečer bio je nesiguran hoće li zaigrati u Indiani zbog bolova u desnom koljenu, a na kraju je završio u svlačionici sa ozljeđenim lijevim ramenom. Utakmicu je napustio u trećoj četvrtini sa 38 poena (šut 11-19, trice 5-10), a Warriorsi su izgubili od Pacersa 119-125. Očekuje se da će Curry imati magnetsku rezonancu u četvrtak navečer, jer u petak njegova momčad gostuje kod Sixersa. Curry se ozlijedio s otprilike dvije minute do kraja treće četvrtine dok su se Warriorsi pokušavali vratiti nakon zaostatka od 20 poena na poluvremenu. Njegovom igrom za tri poena s 4:16 doveo je Golden State doveo unutar 83-80. Ali kada je napadač Pacersa Jalen Smith driblao prema osnovnoj liniji, Curry ga je pokušao zaustaviti ispruživši lijevu ruku. Smith je nastavio, a Curryjeva se ruka nespretno savila unatrag. Curry ga je uhvatio za rame dok je stajao pogrbljen na terenu, a zatim otišao do svlačionice tijekom sljedećeg time-outa. I to je bilo sve za Currya u Indiani, a tek će se vidjeti u kakvom je stanju za sljedeće dvoboje. Inače, u Indianapolisu Warriorsi na dispoziciji već nisu imali Thompsona i Wigginsa zbog ozljeda. Nikola Jokić zabio je 43 poena Wizzardsima (141-128) uz gotovo prefektan, nevjerojatan šut od 17-20 (85%). Nije ga išla trica (0-2), ali je za dvojku šutirao 17-18 (94 %). Uz to je dodao 14 skokova i osam asistencija za sjajnu večer u Denveru. "Ja sam se samo vrtio, a moji su me suigrači nalazili", skromno je poručio Jokić kojem su se pridružili Bones Hyland sa 23 i Aaron Gordon sa 22 poena. Denver je za treću pobjedu u nizu šutirao čak 65 % iz igre pri čemu su dvojke pucali 50-67 (74%) . Sjajna šuterska večer Jokića i njegovih Nuggetsa. Charlotte Hornetsi imali su razigravača LaMela Balla koji se vratio u početnu postavu po prvi put u gotovo mjesec dana, odigravši 34 minute u porazu od Pistonsa 141-134 produžetka. Ball, koji je utakmicu završio s 23 poena i 11 asistencija, propustio je prvih 13 utakmica Hornetsa jer se oporavio od istegnuća lijevog gležnja koje je pretrpio u predsezoni. Za Pistonse je 37 minuta na parketu proveo Bojan Bogdanović koji je u pobjedu svoje momčadi ugradio 24 poena (šut 8-19, trice 3-9, po 4 skoka i asistencije)) s naglasko da je pet poena zabio u produžetku. I drugi hrvatski igrač zabilježio je pobjedu, Ivica Zubac sa Clippersima slavio je protiv Minnesote na domaćem parketu. Zubac je u igri proveo skromnih 17 minuta ostvarivši dva poena (šut 1-5) i osam skokova. Pobjednika je predvodio povratnik Kahwi Leonard sa 19 poena (šut 7-18, trice 1-6), dok je Paul Georege dodao 17 ut triple double (po 11 skokova i asistencija). Cleveland je pobijedio u Dallasu, Mavercski nastavljaju svoj ritam „toplo-hladno”. Donovan Mitchell rekao je da je zahvalan, na čudan način, za poraz u doigravanju od Dallasa prošle sezone jer mu je to pomoglo odlasku u Cleveland. Mitchell je zabio 34 koša (šut 13-20, trice 6-9) u susretu s Lukom Dončićem i Mavericksima po prvi put od njegove posljednje utakmice s Utahom prošlog travnja, a Cavaliersi su u srijedu navečer ostvarili pobjedu od 105-90. Dončić je zabio 30 poena uz šut)-23 (39%) s tim da je trice ponovno loše šutirao (2-8). Vrijedi još istaknuti pobjedu Portlanda na gostovanju kod San Antonia uz 37 poena (šut 14-23, trice 7-14) Damiana Lillarda koji je tako četvrtu zaredom postigao „plus 35”. REZULTATI:  Charlotte – Detroit 134:141 (produžetak) Indiana – Golden State 125:119 Orlando – Atalanta 135:124 Chicago – New York 120:128, Toronto – Sacramento 123:124 Oklahoma – Miami 108:110 San Antonio – Portland 112:128 Dallas – Cleveland 90:105 Denver – Washington 141:128 LA Clippers – Minnesota 99:88 Luka Modrić s Hrvatskom je završio kao treći na svijetu nakon što su Vatreni s 2:1 slavili protiv Maroka u utakmici za brončanu medalju. Dvaput je na turniru imenovan igračem utakmice, a zbog toga je završio i kao treći najbolji igrač turnira, iza Lionela Messija, koji je dobio Zlatnu loptu, odnosno srebrnog Kyliana Mbappéa. Tek što se vratio u Hrvatsku, Modrić se već krenuo vraćati klupskim obavezama, a o svemu je kako prenosi madridska Defensa Central, medij blizak Real Madridu, razgovarao s trenerom Carlom Ancelottijem. Na spomenutom portalu piše kako je talijanski strateg oduševljen izvedbom hrvatskog kapetana, za kojega napominje da je s druge planete i da s 37 godina i dalje igra kao da je u cvijetu mladosti, a nije mogao vjerovati kad je saznao kako Modrić želi istrčati na teren već idućeg tjedna. Ponudio se da će igrati već 30. prosinca u Valladolidu ako trener zatreba njegove usluge u 15. kolu španjolskog prvenstva. Defensa Central navodi kako je Ancelotti rekao: “Luka, nemoj me zaj****ati, odigrao si cijelo Svjetsko prvenstvo, odmori se”.  Luka bi prema planu trebao imati odmor do 7. siječnja iduće godine, kad je na rasporedu 16. kolo La Lige u kojemu ‘‘kraljevski klub‘‘ gostuje kod Villarreala.Madridski se klub nalazi na dva boda iza aktualnog lidera Barcelone. Osim Modrića, od Realovih igrača do završnice turnira došli su i Aurelien Tchouaméni te Eduardo Camavinga, koji su s Francuskom osvojili srebrnu medalju. Koliko će oni dobiti odmora, još se ne zna. POGLEDAJTE NOVI MUNDOCAST U posljednjem Mundocastu u gostima nam je bio Ilija Lončarević s kojim smo komentirali finale između Argentine i Francuske, ali i ocijenili pojedinačni učinak hrvatskih nogometaša u Kataru. Pogledajte tko je bio najbolji, a tko je mogao dati više: Zadarski slavuj Ivica Sikirić Ićo popeo se na pozornicu i izazvao delirij izvedbama svojih posljednjih hitova. Broj ljudi sve je veći, pa u centru grada vlada velika gužva, piše Zadarski.hr. Kada su se Dominik Livaković i Martin Erlić popeli na pozornicu nastao je potpuni delirij. Televizijski voditelj Frano Ridjan pokazao se kao pun pogodak za vođenje velike zadarske fešte na dočeku Vatrenih.  - Evo ih, stižu!! Nek je bronca oko vrata, ova dva Hrvata! Dolazi nam golman koji je trebao dobiti nagradu za najboljeg golmana na svitu! Dragi moji, dajte najveći pljesak i vrisak za ‘Erlija i Livija‘! - najavio je dolazak dvojice Vatrenih, našalivši se da je ovih 70 metara do pozornice najdužnih u njihovoj karijeri.  Nakon dolaska na pozornicu obratio se publici Dominik Livaković: - Hvala vam na predivnim snimkama koje smo dobili dok smo bili tamo, pogotovo nakon Argentine, kad smo vidjeli tu pozitivu sa zadarskih i svih ulica. To nam je dalo snagu da donesemo tu broncu. Hvala vam puno, Zadre. Zlatna rukavica? Mnogi me pitaju za tu Zlatnu rukavicu, ali ovo je nagrada najveća, jučer u Zagrebu i sada u svom Zadru. Kao što je kapetan rekao jučer, nadamo se da ćemo doći jednom sa zlatom tu. Kapetan reprezentacije Luka Modrić zbog klupskih obveza u Realu nije stigao na doček, ali se publici obratio video-pozivom: - Žao mi je da ne mogu biti danas s vama tu, ali će zato biti moji suigrači i obitelj. Želim vam da se lijepo provedete i hvala vam na velikoj podršci tijekom cijelog turnira, ali i uvijek. Priredite lijep doček Dominiku i Martinu jer su oni to zaslužili. Uživajte, a mi se vidimo nekom drugom prilikom u našem Zadru. Zadar je najbolji - poručio je Modrić.  Razgovarali smo i s gradonačelnikom Brankom Dukićem i županom Božidarom Longinom, koji su također došli pozdraviti naše ‘zadarske Vatrene‘.  - Veliki je ovo dan za grad Zadar i Zadarsku županiju! Otkad smo pobijedili, meni nije stao zvoniti mobitel: zvali su sa svih kontinenata! Onda znate kako se dobar glas daleko čuje - komentirao je župan Longin, te dodao kako su naši dečki napravili veliku stvar, i za Zadar, baš kao i za cijelu zemlju.  - Upravo mi je zato drago da vidim ovoliko mladih na Forumu, na ovom dočeku, jer tako mogu vidjeti što znači baviti se sportom. Pomažete i sebi i svojoj sredini - zaključio je.  Gradonačelnik Dukić naglasio je kako mu je drago da su se brojni Zadrani odazvali na doček, unatoč velikoj hladnoći. - Jednostavno cijene ono što su napravili za nas, a momci su stvarno pokazali kako se bori za svoju zemlju. Ljudi to cijene. Ovo je možda njima jedan mali doprinos, ali ponavljam, velika stvar za malu zemlju kao što je Hrvatska - zaključio je Dukić.  Neslužbeno doznajemo kako bi kao iznenađenje večeri trebao stići i - Joško Gvardiol, čiji su baka i djed iz obližnjeg Novigrada.  Baš kada su se hrvatski nogometni reprezentativci (Perišić, Vlašić, Pašalić...) penjali na pozornicu u Splitu, fenomenalan doček Zlatku Daliću priređen je u Varaždinu.  Izbornik Vatrenih stigao je u svoj grad, a od skandiranja mase jedva je mogao uzeti riječ... 
- Osvojili smo brončanu medalju, ali ona je za mene kao zlatna jer zaista smo dali sve od sebe. Ovdje vidim puno mladih ljudi i mislim da njima naši igrači trebaju biti uzor i primjer kako treba živjeti i koje vrijednosti treba zastupati te da u životu nije ništa nemoguće. Oni su se borili, pokazali su odlučnost, poniznost, domoljublje i to im se na kraju vratilo i Bog ih je nagradio rezultatom. Ovo je naša i moja Hrvatska kakva želim da bude uvijek - zajedništvo, ljubav, poniznost, skromnost i ništa nije nemoguće. Mi te vrijednosti živimo. Osvrnuo se i na neke kritike oko toga što je zahvaljivao posebnim grupacijama... - Ne može nitko meni u Hrvatskoj zabraniti da kažem hvala braniteljima, oni su zaslužni što smo mi ovdje jer da nije bilo njih, ne bi bilo ni mene, ni reprezentacije, niti nas. Veliko hvala tim ljudima. Ponosan sam i sretan što sam izbornik. U šestom mjesecu je finale Lige nacija i Hrvatska se tu ima pravo nadati velikom rezultatu. U devetom mjesecu igramo kvalifikacije za Europsko prvenstvo i evo mogu obećati svima da ću napraviti sve da reprezentacija u rujnu igra kvalifikacije u Varaždinu. Gareth Bale je razočarao u dresu Walesa na Mundijalu Mnogi su svjetski mediji objavili najbolje momčadi netom završenog Svjetskog prvenstva u Kataru, a francuski L‘Equipe je objavio i onu najgoru. Ugledni francuski list je momčad posložio u sustavu 4-4-2 bazirano na njihovim ocjenama, a u njoj se očekivano nalaze igrači čije su momčadi ostavila najgori dojam na Mundijalu. U ovoj neslavnoj momčadi nalazi se i nekadašnja velika svjetska nogometna zvijezda, Gareth Bale, koji je definitivno razočarao u Kataru. Od poznatih igrača tu su i dva Poljaka - Piotr Zielinski te Krystian Bielik, kao i Yannick Carrasco iz Belgije, a cijela momčad izgleda ovako: Hennessey (Wales) - Cash (Poljska), Kanaani (Iran), Khoukhi (Katar), Carrasco (Belgija) - Skov Olsen (Danska), Bielik (Poljska), Zielinski (Poljska), Diatta (Senegal) - Bale (Wales), Contreras (Kostarika) Najgora momčad SP-a po L‘Equipeu Atmosfera iz zraka Nogometaši Argentine su napustili Katar, Leo Messi je na društvenim mrežama poslao fotografiju s pokalom u rukama, a doček trofeja na kojeg su u njegovoj domovini čekali 36 godina bit će spektakularan. Oni koji će u utorak izaći na ulice Buenos Airesa kako bi pozdravili Messija i društvo brojat će se u milijunima. Svjesne su jako dobro argentinske vlasti kako njihovim sunarodnjacima ništa drugo neće biti važno osim da pozdrave najbolje na svijetu pa su odlučili kako će utorak biti neradni dan. Zrakoplov s argentinskim nogometašima stići će u Buenos Aires u utorak u ranim jutarnjim satima, a oni će odmah nakon kratkog predaha podijeliti sreću s navijačima. Karavana s otvorenim autobusima krenut će u 10:30 sati po lokalnom vremenu (14:30 po srednjeuropskom) od prostorija argentinskog nogometnog saveza ulicama glavnog argentinskog grada u smjeru Obeliska, jednog od najprepoznatljivihih simbola Buenos Airesa, i tamo stići u 12:30 sati, gdje će se odvijati središnji dio proslave. Još nije potvrđeno, ali je vrlo izvjesno kako će nogometaši potom produžiti do predsjedničke palače Case Rosade na čijem će se balkonu sa peharom pojaviti Lionel Messi. Na istom mjestu, s istim peharom u rukama je 1986. godine pred navijače izašao Diego Maradona. Inače, dan nakon lude proslave osvajanja naslova svjetskih prvaka, s ulica Buenos Airesa stižu nevjerojatne fotografije. Ni iza lude noći nije sve završilo, dapače, jutros je u glavnom argentinskom gradu viđeno mnoštvo ljudi u, da parafraziramo, svakakvim stanjima. Neki su bili i onesviješteni, neki zaogrnuti zastavama... A ono pravo slavlje tek će započeti... Argentine homeless man in Buenos Aires gets Argentina football jersey pic.twitter.com/vKM1IbCVtA Veliki dočeci diljem Hrvatske >> U Varaždinu je organiziran doček za izbornika Zlatka Dalića "Vjerujte, radite, pošteno pristupajte i sve će se vratiti. Još jednom vam veliko hvala. Nisam očekivao ovoliko ljudi, prošli put je ipak bilo puno toplije. Zajedništvo, ljubav, vjera, domovina i hvala vam na svemu tome. Ovo je Hrvatska", rekao je Dalić. >> Igrači su se obratili publici na Rivi "Nisam se vidio na ovoj bini. Prvo bih se zahvalio svojem klubu, svojim suigračima jer bez njih sigurno ne bih ovdje bio. Hvala svima što ste došli, stvarno ste pokazali da je Split najluđi grad na svijetu. Nadam se da ćemo još puno puta slaviti i donijeti taj naslov prvaka", rekao je Marko Livaja, a onda se javio i Ivan Perišić: "Obećao sam neke stvari. Nisam rekao kada, ali bit će uskoro. nećete čekati sigurno još četiri godine. Još malo imam posla na Zapadu i hvala svima, bez vas ovo ne bi bilo moguće. Vidimo se uskoro." >> Stigli su brončani Vatreni na pozornici na Rivu. Dočekao ih je Giuliano s pjesmom "Lijepa li si"... Nakon Zagreba, doček brončanih Vatrenih organizira se na splitskoj Rivi, piše Slobodna Dalmacija. Dolazak dalmatinskih nogometaša očekuje se u 16 sati, a na fešti će okupljenje zabavljati Giuliano i grupa "Diktatori". Na Rivi se okupilo nekoliko desetaka tisuća ljudi. "Vrime je, Perišiću!", "Ćaća, tu smo", samo su neki od transparenata. Ovaj prvi natpis je novi poziv Perišiću da se vrati u Hajduk, a drugi je, naravno, za Livaju. Puno poruka su pripremili navijači svojim Dalmatincima koji stižu na splitsku Rivu. Još oko 15 sati počeli su se okupljati ljudi, prema nekim procjenama, već ih je nekoliko desetaka tisuća. Direktno iz Münchena, samo zbog Marka Livaje, stigao je Ivan Mandić, autor pjesme "Hrvatska zastava" koja je napisana još 2018. godine za Svjetsko prvenstvo u Rusiji, ali je zaživjela tek kad ju je Livaja popularizirao. - On je praktički dignuo pjesmu i mene iz pepela, i evo, sad sam ja vama zanimljiv. Stigao sam samo zbog toga u Split, uspio sam uskladiti smjene na poslu medicinskog tehničara i velika mi je čast što sam ovdje. Nadam se da ljudi znaju pjesmu, pa da pjevamo zajedno - kazao je Mandić. Giuliano je rekao kako mu je drago što je ovakav događaj već postao tradicionalan u Splitu. - Svake četiri godine pivamo, još da osvojimo i onu medalju na Europskom prvenstvu, možemo se vidjeti svaku drugu godinu - poručio je veseli Giuliano, koji će zabavljati okupljene na Rivi. Čestitke će Vatrenima u ime Grada Splita i Splitsko-dalmatinske županije uputiti gradonačelnik Ivica Puljak i župan Blaženko Boban. Voditelji programa su Mirta Šurjak i Joško Bonaći. U Splitu se očekuju Marko Livaja, Ivo Grbić, Mario Pašalić, Ivan Perišić, Josip Juranović i Nikola Vlašić. Karim Benzema oprostio se od reprezentacije. Najbolji nogometaš svijeta 2022. objavio je na svoj 35. rođendan, dan nakon finala svjetskog prvenstva, kako je završio s nacionalnom vrstom. "Potrudio sam se ispraviti greške koje je bilo potrebno da ispravim kako bi bio ovdje gdje sam danas i ponosan sam na to. Napisao sam svoju priču, a naša se ovdje završava", objavio je Benzema. J’ai fait les efforts et les erreurs qu’il fallait pour être là où je suis aujourd’hui et j’en suis fier ! J’ai écrit mon histoire et la nôtre prend fin. #Nueve pic.twitter.com/7LYEzbpHEs Reprezentaciji zbog ozljede nije pomogao u Kataru, nekoliko dana prije početka SP-a napustio je kamp i više se nije vraćao, iako mnogi u Francuskoj špekuliraju kako je u pozadini zapravo bio sukob s Didierom Deschampsom, a Benzemino naprasno povlačenje iz nacionalne vrste ide u prilog tome. Da nije na čak šest godina bio prognan iz reprezentacije zbog slučaja Valbuena, odnosno skandala s ucjenom suigrača u kojeg je bio uključen i kasnije osuđen, Benzema bi vjerojatno ostavio puno konkretniji trag u nacionalnoj vrsti. Nastupio je na jednom svjetskom i tri europska prvenstva, odigrao ukupno 97 utakmica, a s 37 golova peti je na ljestvici najboljih strijelaca u povijesti reprezentacije Francuske. Ivan Perišić, Mario Pašalić, Nikola Vlašić, Marko Livaja, Josip Juranović i Ivo Grbić na dočeku na Rivi Splićani su dočekali brončane Vatrene na prepunoj Rivi, a najveći pljesak je dobio, naravno, Marko Livaja. "Ovako je bilo u šestom mjesecu, a iskreno, nisam se vidio na ovoj bini s reprezentacijom. Prvo bih se zahvalio svojem klubu, svojim suigračima jer bez njih sigurno ne bih ovdje bio. Hvala svima što ste došli, stvarno ste pokazali da je Split najluđi grad na svijetu. Nadam se da ćemo još puno puta slaviti i donijeti taj naslov prvaka", rekao je Marko Livaja na što ga je voditeljica Mirta Šurjak pitala je li već ove godine: "Ako Boga ima, slavit ćemo već ove godine." Pašalić i Perišić u pjesmi, Vlašić u snimanju publike Nakon Livaje na pozornicu se popeo Ivan Perišić koji je dočekan s povicima ‘Vrati se‘. Perišić je na to odgovorio. "Prije četiri godine obećao sam neke stvari. Nisam rekao kada, ali bit će uskoro. Nećete čekati sigurno još četiri godine. Još malo imam posla na Zapadu i hvala svima, bez vas ovo ne bi bilo moguće. Vidimo se uskoro. Željeli smo biti prvi, ali nismo uspjeli, ali mislim da će generacije iza nas ovo ponoviti i otići do kraja. Želimo proslaviti zlato sa SP-a ili EP-a, a po titulu s Hajdukom ćemo doći ubrzo, neću reći i koje godine", zaključio je Perišić. Na splitskoj Rivi dočekani su i Nikola Vlašić, Mario Pašalić, Ivo Grbić i Josip Juranović koji se također priključio željama da se Perišić vrati u Hajduk. Voditelji dočeka u Splitu Mirta Šurjak i Joško Bonaći I mladenci su došli pozdraviti Vatrene Giuliano je pjevao na dočeku u Splitu, a Vatrene je dočekao s pjesmom "Lijepa li si" Transparent posvećen Livaji Kartonskli Livaja kao najoriginalniji način proslave Video s dočeka, Ante Čizmić/Cropix: Proslava argentinskog naslova svjetskih prvaka izazvala je puno kontroverzi. Jednima se nije svidjela činjenica da je katarski šeik Tamim bin Hamad Al-Thani zaogrnuo Lionela Messija crnim plaštom, drugi pričaju o načinu na koji je Emiliano Martinez proslavio titulu najboljeg vratara Mundijala, a treći pak o minuti šutnje u argentinskoj svlačionici za Kyliana Mbappea i vrijeđanju Eduarda Camavinge od strane Sergia Aguera. Pažnju nisu uzeli samo nogometaši, već i jedna argentinska navijačica koja je naslov svjetskih prvaka proslavila skidanjem u toples. Ne bi to bila tolika vijest da to nije napravila na stadionu Lusail. Argentinka se razgolitila i veselo skakala ponosno pokazujući svoje atribute, a problem je nastao kada su je uočili redari. Oni su je udaljili sa stadiona, a britanski The Sun piše kako bi zbog ovog čina mogla završiti u zatvoru. Naime, organizatori su navijačima predstavili kodeks odijevanja po kojem ramena i koljena trebaju biti pokrivena. Argentinka ne samo da nije poštovala ta pravila, već je otišla i koji korak-dva dalje... Video vesele Argentinke pogledajte OVDJE. Francuska nije uspjela postati treća reprezentacija s obranjenim naslovom svjetskog prvaka, nakon boljeg izvođenja jedanaesteraca trofej je u Kataru osvojila Argentina. Francuski predsjednik Emmanuel Macron emotivno je proživljavao utakmicu iz svečane lože stadiona Lusail, a po završetku finala spustio se do svlačionice Tricolora kako bi utješio Kyliana Mbappéa i društvo iz reprezentacije. "Tužan sam kao i svi Francuzu, ali trebali bismo ostati ponosni na ovu momčad. Imamo kapacitet za najluđe preokrete, da ostvarimo nezamislivo, da budemo ujedinjeni i da imamo genijalne talente", rekao je Macron novinarima. Dotaknuo se i sudbine izbornika Didera Deschampsa, kojem je ugovor istekao. "Naravno, zamolio sam ga da nastavi, želim da nastavi! Rekao sam mu da ovo mora probaviti" dodao je prvi čovjek Francuske. A uspješni će izbornik uzeti time-out kako bi razmislio o svemu. "Čak i da smo pobijedili, ne bih mogao reći ništa na tu temu. Početkom godine sastat ću se s predsjednikom Nogometnog saveza Francuske i tada ćete doznati", poručio je Didier Deschamps. Već neko vrijeme se kao njegov potencijalni nasljednik spominje bivši trener Reala, francuska nogometna legenda Zinedine Zidane. POGLEDAJTE NOVI MUNDOCAST U posljednjem Mundocastu u gostima nam je bio Ilija Lončarević s kojim smo komentirali finale između Argentine i Francuske, ali i ocijenili pojedinačni učinak hrvatskih nogometaša u Kataru. Pogledajte tko je bio najbolji, a tko je mogao dati više: Ulice Rosarija, rodnog grada Lionela Messija, slavile su u nedjelju do kasno u noć nakon što je Argentina pobijedila Francusku i osvojila svoj treći naslov Svjetskog prvenstva. Kao i mnogi drugi argentinski gradovi, Rosario, 300 kilometara udaljen od Buenos Airesa, cijeli je dan bio u plavo-bijelim bojama nacionalne zastave, no slavlje u ovom gradu bilo je posebno. Sva tri pogotka Argentine u remiju (3-3) nakon produžetaka postigli su nogometaši rođeni u Rosariju - dva Messi i jedan Angel di Maria. Messi je prve nogometne korake napravio u lokalnom klubu Newell‘s Old Boys, dok je Di Maria igrao u rivalskoj momčadi Rosario Central. Deseci tisuća ljudi izašli su na ulice ovog grada odmah nakon što je Messi podigao trofej i ostali do večeri. Lokalno nogometno rivalstvo između dva kluba ostavljeno je po strani, jer je cijeli grad slavio pobjedu reprezentacije. Mikaela Hunco (28) rekla je da je ova pobjeda za nju posebna jer joj je to prvi naslov svjetske prvakinje u životu. Argentina je posljednji put osvojila ovaj trofej 1986. godine. "Biti najbolji na svijetu je neprocjenjivo", rekla je, a posebno je istaknula da je ponosna na ključne uloge koje su u finalu imali Messi i Di Maria jer su iz Rosarija. "Imamo najbolje igrače ovdje u Rosariju".  Zadarska Gradska uprava organizira doček Vatrenih na Forumu danas u 16 sati, gdje će osvajanje brončane medalje na Svjetskom nogometnom prvenstvu sa Zadranima proslaviti Dominik Livaković i Martin Erlić, no ne i kapetan reprezentacije Luka Modrić, koji se ispričao zbog drugih obaveza. "Nažalost, kapetan Luka Modrić se ispričao, imao je let i obveze koje nije mogao propustiti. No, sigurni smo da će poruke i lijepe želje s Foruma doći i do njega", izjavio je pročelnik Ureda zadarskog gradonačelnika Ante Ćurković. Nogometaši u Zadar stižu oko 17.30, a na Forumu se očekuju u 18 sati. Zbog hladnoće neće biti otvorenog autobusa a u gradu će biti na snazi privremena regulacija prometa. Program na Forumu ispred crkve sv. Marije počet će u 16 sati, a u glazbenom dijelu nastupit će Mladen Grdović i grupa Forum, Duje Stanišić i Ivica Sikirić Ićo. Zbog očekivane gužve, policija moli građane da na doček Vatrenih ne dolaze osobnim vozilima, da koriste javni prijevoz ili da automobile parkiraju izvan grada. U Parizu je otkazan doček francuske reprezentacije koja je u nedjelju izgubila od Argentine u finalu Svjetskog prvenstva u Katru, javlja francuska tiskovna agencija AFP. Prema riječima predsjednika Francuskog nogometnog saveza (FFF) Noela Le Graeta, nakon slijetanja u domovinu nogometaši samo žele otići kući. Isprva su planirali kraću ceremoniju na Place de la Concorde, ali su zbog poraza već otkazali klasičnu paradu na Champs-Élysées. Sada je, kako je rekao Le Graet za televizijsku postaju BFMTV, otkazana i kraća ceremonija. Zrakoplov s francuskim nogometašima sletjet će u zračnu luku Roissy oko 18 sati. "Igrači samo žele ići kući, tako da neće biti dočeka na Champs-Élysées. Umjesto toga, otići će kući odmah nakon što zrakoplov sleti", rekao je predsjednik FFF-a Le Graet u kratkoj izjavi koju prenosi AFP. Francuzi su u nedjelju razočarani napustili stadion Lusail u Dohi. Nakon 90 minuta na semaforu je bilo 2:2, nakon produžetaka bilo je 3:3, a nakon izvođenja penala Argentinci su bili uspješniji s 4-2 i slavili treći naslov u povijesti. Francuzi su u četvrtom finalu izgubili drugi put. Prije četiri godine osvojili su naslov u Rusiji. POGLEDAJTE NOVI MUNDOCAST U posljednjem Mundocastu u gostima nam je bio Ilija Lončarević s kojim smo komentirali finale između Argentine i Francuske, ali i ocijenili pojedinačni učinak hrvatskih nogometaša u Kataru. Pogledajte tko je bio najbolji, a tko je mogao dati više: Nakon što je Torino stupio u kontakt s Celticom, pojavio se novi klub zainteresiran za dovođenje desnog beka Vatrenih Josipa Juranovića. Za usluge člana škotskog prvaka zainteresiran je i španjolski prvoligaš Espanyol, a još ranije su Juranovića na popis potencijalnih akvizicija stavili skauti Barcelone i Newcastle Uniteda, piše TuttoMercatoWeb. Celtic je već pripremio teren za transfer bivšeg člana Hajduka i varšavske Legije. U siječnju u Glasgow stiže desni bek kanadske reprezentacije Alistair Johnston iz Montreala za tri i pol milijuna eura, dok će škotski velikan za Juranovića navodno tražiti – 17 milijuna funti! Za Newcastle to ne bi trebao biti nikakav problem, a jasno je da Svrake mogu igraču ponuditi i veliku plaću. Nagađa se kako bi interes Espanyola mogao potaknuti čelnike Newcastlea da što prije krenu po hrvatskog nogometaša koji je zahvaljujući odličnim igrama na Svjetskom prvenstvu u Kataru postao ‘vruća roba‘ zimskog prijelaznog roka. Juranović ima 27 godina, a njegova je tržišna vrijednost na Transfermarktu procijenjena na 6,5 milijuna eura. Celtic ga je Legiji platio tek tri milijuna eura u kolovozu 2021. godine te bi sad na njemu mogao ostvariti lijepu zaradu. Prvi odabir menadžera Newcastle Eddieja Howea na poziciji desnog beka u je engleski reprezentativac Kieran Trippier. Novi svjetski nogometni prvaci Argentinci zaradili su 42 milijuna dolara, dok će "brončanoj" Hrvatskoj za nagradu pripasti 27 milijuna dolara. Međunarodna nogometna federacija (FIFA) osigurala je za Svjetsko prvenstvu u Katru nagradni fond od 440 milijuna dolara, što je 40 milijuna dolara više u odnosu na posljednji SP u Rusiji, dok je na Svjetskom prvenstvu u Brazilu 2014. nagradni fond iznosio 358 milijuna dolara. Svaki od sudionika World Cupa dobio je 1.5 milijuna dolara za pripreme, a još po devet milijuna nagrade za nastup u skupini bez obzira na rezultate. Hrvatska je tako i prije prve minute SP-a osigurala najmanje 10.5 milijuna dolara. "Vatreni" su na turniru dogurali do bronce pa se iznos popeo na 27 milijuna dolara za osvojeno treće mjesto. Taj će se novac podijeliti između Hrvatskog nogometnog saveza (HNS) i svih članova reprezentacije i to na unaprijed dogovoren način. Novi svjetski prvaci "Gauči" dobit će 42 milijuna dolara, a doprvaci Francuzi 30 milijuna dolara. Primjerice, prije četiri godine Francuska je za naslov prvaka zaradila 38 milijuna eura, a "Vatreni" za srebro deset milijuna manje. FIFA je u Brazilu reprezentacijama podijelila 358 milijuna dolara pri čemu je svjetski prvak Njemačka dobio 35 milijuna dolara, Argentina kao finalist 25, dok su Nizozemska za treće i Brazil za četvrto mjesto dobili 22 i 20 milijuna dolara. Još 660 milijuna dolara FIFA će izdvojiti za kompenzacije klubovima, osiguranja/zaštite igrača kluba, te isplate solidarnosti za manje razvijene federacije.   Grupna faza - 9 milijuna dolara Osmina finala - 14 milijuna dolara Četvrtina finala - 17 milijuna dolara Četvrto mjesto - 25 milijuna dolara Treće mjesto - 27 milijuna dolara Drugo mjesto - 30 milijuna dolara Pobjednik - 42 milijuna dolara   1982 Italija - 2.2 milijuna dolara  1986 Argentina – 2.8 1990 Z. Njemačka – 3.5 1994 Brazil – 4 1998 Francuska – 6 2002 Brazil – 8 2006 Italija – 20 2010 Španjolska – 30 2014 Njemačka – 35 2018 Francuska – 38 2022 Argentina – 42 Sedamdesetu utakmicu na klupi Hrvatske vodio je Zlatko Dalić u subotnjoj borbi za broncu na Svjetskom prvenstvu. Odavno je prešišao Zlatka Kranjčara i provjerene trenerske oldtimere Mirka Jozića i Otta Barića, nedavno je prestigao Slavena Bilića, koji je za šest godina među "vatrenima" skupio 65 utakmica, a uskoro će preskočiti i rekordera Ćiru Blaževića (72). Impresivna je to izdržljivost za čovjeka koji je u nacionalnu momčad ušao kroz ulaz za poslugu, praktično kao autsajder s etiketom nogometnog Lawrencea od Arabije na leđima. Prije Dalića, trenere koji su imidž gradili na Bliskom istoku po navici smo trpali u ladicu s natpisom "lovac na novac" i selili ih na margine razgovora o ozbiljnim angažmanima. Ilustracije radi, široj javnosti ostalo je skriveno da je Dragan Talajić, hrvatski trener rodom iz Sarajeva, još 2004. godine s Al-Ittihadom osvojio azijsku Ligu prvaka. To što je u uzvratnoj utakmici finala pobjedom 5-0 protiv korejskog Seongnama izbrisao 0-3 iz prvog meča bilo mu je dovoljno tek za seriju budućih unosnih angažmana diljem Azije, ali ne i za doskok u neku ambiciozniju kadrovsku križaljku na Zapadu ili barem u vrhu hrvatskog nogometa. Nakon niza uspjeha Zlatko Dalić svjesno je sišao s ove iste karijerne putanje te izabrao povratak u Hrvatsku, vjerujući da će ga se jednom sjetiti i ponuditi mu važniji izazov. Rekao bih da se tih dana više nadao pozivu s Poljuda, ali umjesto njega dočekao je SOS apel s vrha zagrebačkog Hiltona. Sjetili su ga se u HNS-u one večeri u studenome 2017. kada je Hrvatska remizirala s Finskom na Rujevici i kompromitirala mogućnost sudjelovanja na Svjetskom prvenstvu u Rusiji. Dalić je danas na ulasku u šestu godinu mandata već ozbiljan maratonac od čije je izdržljivosti impresivniji samo njegov opus. Jedan finale, a onda i polufinale Svjetskog prvenstva. Između dva mundijalska megauspjeha prolazak kroz skupinu finalnog turnira Eura. Sljedeće ljeto opet će biti radno jer je na horizontu Final Four Uefine Lige nacija, gdje Hrvatsku čeka krema kontinentalnog nogometa: Nizozemska, Španjolska i Italija. U Hrvatskom nogometnom savezu, zahvaljujući rezultatu Dalićeve momčadi, živi se kao u zemlji dembeliji. Nešto dublji uvid u Dalićev opus mogao bi nam otkriti da on nije genijalan trener, ali jest idealan izbornik. Argumenti? Relativno skromnim postotkom pobjeda (47,83%), kakav ima na klupi "vatrenih", 56-godišnjak ne bi dugo trajao u blizini Florentina Pereza ili PSG-ova gazde Al-Khelaifija. S takvim postotkom ne zaostaje samo za kolegama s kojima se sudara u završnicama velikih natjecanja, poput Deschampsa (64,69%), Scalonija (66,13%), Southgatea (60,5%) i Enriquea (63%), nego i za prethodnicima. Njegova je statistika usporediva s onom Ćire Blaževića (45,83%), ali kaska za Štimcem i Kovačem te pogotovo za Čačićem (60%) i Bilićem kao našim šampionom discipline (64,62%). Priča o statistici kao bikiniju... Uz Ćiru Blaževića, koji je reprezentaciji prokrčio put iz anonimnosti do najvažnijih pozornica, Zlatko Dalić je nesumnjivo najvažniji i najuspješniji izbornik u proteklih 28 godina punopravnog sudjelovanja u natjecanjima pod kapom Uefe i Fife. Iz kluba velikih trenera kojima je okružen u ovoj priči iskače kao jedini koji je osigurao kontinuitet i učinio da momčad organski raste i nadograđuje se. Ćiro Blažević je nakon dva velika završna turnira izgubio dah i promašio Euro 2000. Slaven Bilić je stigao na dva Eura, ali nikad nije vodio momčad na Svjetskom prvenstvu. Dalić za pojasom drži već tri takva trofeja i kulminaciju najavljuje na Euru 2024. Ne potroši li dotad motive, bez velike muke mogao bi dobaciti i do trećeg finalnog turnira SP-a jer XXL format sa 48 sudionika u startu razvodnjava kvalifikacijsku priču. "Tužan sam što se moj prijatelj Martínez oprostio od Belgije", rekao je Dalić novinarima, "ali ja nisam imao takvih primisli u slučaju da ne prođemo skupinu. Vrhunac ove momčadi tempiramo za Euro 2024." Bez galame, ali s autoritetom u svlačionici, bez knjiške širine u nastupima, ali analitičan, odlučan i potkovan znanjem, Dalić je jesenas kroz Ligu nacija proveo mali remont. Podatak da je njezin glavni igrač ujedno i najstarija glava u rosteru problem predstavlja samo na papiru jer Luka Modrić je još jednom odigrao veliki turnir. U Dalićevim nacrtima on bi se trebao zadržati u programu još dvije godine i omogućiti momčadi bezbolnu tranziciju tijekom koje će Mateo Kovačić preuzeti štafetu lidera, a Lovro Majer i Luka Sučić kao prvi pobočnici osigurati više napadačke raznovrsnosti u igri reprezentacije. Putem će Joško Gvardiol i netko iz mlađe stoperske garde zacementirati prilaze Livakovićevu golu i raspisan će ostati samo natječaj za novu devetku, ali sada sa zrelijim Beljom i Musom pred vratima. Vani je prosinac i hladno je, ali Zlatko Dalić učinio je da za Hrvatsku nema zime. Šest golova, nevjerojatna završnica utakmice, bez sumnje jedno od najboljih finala u povijesti Svjetskog prvenstva u kojemu je nakon 3:3 pitanje prvaka bilo odlučeno boljim izvođenjem jedanaesteraca gdje je Argentina bila bolja od Francuske. Međutim, u francuskom L‘Equipeu pišu kako je ludi finiš utakmice mogao biti izbjegnut da je glavni sudac Szymon Marciniak poništio pogodak Lionela Messija za 3:2 iz 108. minute. Evo o čemu se radi. Situacija kod trećeg pogotka Argentinaca bila je takva da je Messi naletio na odbijenu loptu i zapucao prema golu. Branič Francuza Jules Kounde izbacio je loptu iz mreže, ali ona je već čitavim obujmom prešla gol liniju, stoga je zgoditak bio regularan. Ono što u francuskim medijima smatraju ne regularnim kod te situacije jest prikaz u kojemu se vidi kako su dvojica Argentinaca s klupe za rezervne igrače već na terenu, spremni za slavlje, prije nego li je lopta prešla crtu. Što je strogo zabranjeno, kažu u L‘Equipeu. Football fans claim Argentina‘s third goal against France should not have stood. pic.twitter.com/I2Y6bsFh7P Potom su se pozvali i na pravilnik koji detaljno opisuje ovakvu situaciju: Pravilo 3, paragraf 9 Pravila nogometa kaže: "Ako, nakon što je postignut gol, sudac postane svjestan prije nastavka igre da je još jedna osoba bila na terenu u trenutku kada je pogodak postignut: sudac mora poništiti pogodak ako je dodatna osoba bila: zamjena, zamijenjeni igrač, isključeni igrač ili službena osoba momčadi koja je postigla gol; igra mora biti nastavljena izravnim slobodnim udarcem s mjesta gdje je bila dodatna osoba. POGLEDAJTE NOVI MUNDOCAST U posljednjem Mundocastu u gostima nam je bio Ilija Lončarević s kojim smo komentirali finale između Argentine i Francuske, ali i ocijenili pojedinačni učinak hrvatskih nogometaša u Kataru. Pogledajte tko je bio najbolji, a tko je mogao dati više: Joško Gvardiol Trijumfom Argentine predvođene Lionelom Messijem spušten je zastor nad 22. izdanje Svjetskog nogometnog prvenstva koje se proteklih mjesec dana održalo u Kataru. Bilo je to sasvim sigurno najneobičnije svjetsko prvenstvo do sada. Prvo ikada koje se održalo tijekom zime na sjevernoj hemisferi, te prvo u nekoj od arapskih zemalja. Bila je to i najkompaktnija verzija turnira u modernoj povijesti budući da je najveća udaljenost između stadiona bila tek nešto više od 60 km. Bez ikakve sumnje bilo je to i najskuplje SP, troškovi organizacije iznosili su oko 200 milijardi dolara, što je oko 20 puta više od cijene prethodnog SP-a u Rusiji prije četiri godine. Za nas će Katar zauvijek ostati poseban jer je hrvatska reprezentacija treći put u povijesti osvojila medalju, ovoga puta broncu. Svakako najveći uspjeh ostvarila je 2018. u Rusiji osvojivši drugo mjesto, a ima i dvije bronce iz 1998. i sada iz Katara. Izdvojili smo deset detalja koji su obilježili katarski World Cup. Gotovo nestvarno zvuči podatak da je hrvatska reprezentacija u svom šestom nastupu na svjetskim prvenstvima već treći put osvojila medalju. Svaki put kada bi prošla skupinu (1998, 2018, 2022) Hrvatska bi osvojila medalju. Nakon francuske bronce (1998) i ruskog srebra (2018), "Vatreni" su u Kataru bili treći. Nakon što je u Dohu stiglo čak 18 novih igrača u odnosu na ekipu koja je igrala u Rusiji, malotko je očekivao ovakav podvig Dalićevih odabranika. No,"Vatreni" su još jednom zadivili svijet. Otkako se Hrvatska ukazala na Coupe du Mondeu 1998. godine više medalja na svjetskim prvenstvima imaju samo Njemačka i Francuska, po četiri medalje. SP smo otvorili "mršavim" remijem protiv Maroka (0-0), uslijedila je pobjeda protiv Kanade (4-1), pa još jedna "nula" protiv Belgije. U osmini finala "Vatreni" su boljim izvođenjem jedanaesteraca porazili Japan (3-1) nakon što je susret završio 1-1. U četvrtfinalu na isti način smo srušili jednog od najvećih favorita Brazil (4-2). U polufinalu je Hrvatska izgubila od Argentine (0-3), da bi u susretu za broncu bila bolja od Maroka (2-1). Hrvstska je osvojila svoju treću medalju Najbolji hrvatski strijelac na turniru bio je Andrej Kramarić s dva gola, a jedno od otkrića turnira bio je stoper Joško Gvardiol. Sjajan je bio i Domink Livaković koji je briljirao prilikom izvođenja jedanaesterca protiv Japana i Brazila. Od osam jedanaesteraca koje su pucali japanski i brazilski nogometaš, Livaković je obranio četiri, uz jednu stativu, primivši samo tri gola. Obranio je udarce Minaminu, Mitomi, Yoshidi, te Brazilcu Rodrygu, dok je Marquinhos pogodio stativu. Dodajmo i kako je kapetan hrvatske reprezentacije Luka Modrić nastupio na svom četvrtom SP-u sakupivši čak 19. nastup na svjetskim prvenstvima, osvojivši pritom drugu medalju. Treći put u povijesti argentinska nogometna reprezentacija je osvojila naslov svjetskog prvaka. "Gauči" su u jednom od "najluđih" finala u povijesti porazili branitelja naslova Francusku sa 4-3 boljim izvođenjem jedanaesteraca nakon što je susret u 120 minuta završio 3-3. Argentina je svjetske naslove osvojila i 1978. i 1986. Argentina je još tri puta bila u finalu, no sva tri puta je poražena (1930, 1990, 2014). Francuzima je ovo bilo četvrto finale na svjetskim prvenstvima i drugi poraz. Prvi put su poraženi 2006. od Italije nakon izvođenja jedanaesteraca. "Tricolori" su tako ostali na dvije svjetske titule osvojene 1998. i 2018. godine. Bila je to fantastična utakmica u kojoj je Argentina imala 2-0 (Messi 23-11m, Di Maria 36), no Francuska se vratila u igru nakon što je Kylan Mbappe s dva gola unutar 100 sekundi izjednačio na 2-2 (80-11, 82). U 109. minuti gol Messi je doveo "Gauče" u novu prednost, ali je u 118. minuti opet strijelac bio Mbappe, opet s bijele točke. Tijekom odluke jedanaesteraca argentinski vratar Martinez je obranio udarac Comana, dok je Tchouameni promašio vrata, dok su svi Argentinci bili precizni (Messi, Dybala, Paredes i Montiel). Mbappe je postao prvi nogometaš nakon Engleza Geoffa Hursta 1966. godine koji je u finalu postigao tri pogotka, dok je Messi postao prvi nogometaš koji je na jednom svjetskom prvenstvu dao barem pogodak u grupnoj fazi i potom u svakom dvoboju nokaut faze. Nakon što je osvojio sve što se može osvojiti u klupskom nogometu, jedan od najboljih nogometaša svih vremena je napokon osvojio i jedini pehar koji mu je nedostajao. Messi je osvojio 36 trofeja na klupskoj razini, a s reprezentacijom je do Katara imao olimpijsko zlato iz 2008. te prošlogodišnju Copa Americu. Zabio je 791 gol i dodao 350 asistencija u 1002 utakmice, dok je u dresu nacionalne vrste upisao 172 nastupa i postigao 98 golova. Čak 16 godina i pet svjetskih prvenstava su trebala da ga napokon osvoji i tako na najbolji mogući način zaokruži svoju blistavu karijeru. Argentina je s Messijem postala prvak svijeta U finalu je odigrati svoju 26. utakmicu na Svjetskom prvenstvu te tako postao rekorder po broju nastupa ispred Nijemca Lothara Matthausa, a sa 13 golova najbolji je argentinski strijelac na svjetskim prvenstvima. Postao je i prvi igrač koji je zabio u grupnoj fazi, osmini finala, četvrtfinalu, polufinalu i finalu Svjetskog prvenstva. Katarski World Cup je donio razočaranja velikim nogometnim nacijama koje su bile među glavnim favoritima ovoga svjetskog prvenstva. Njemačka, koja je četiri puta bila svjetski prvak, a ukupno je osvojila čak 12 medalja, nije niti prošla skupinu. I to drugi turnir u nizu, što joj se nije dogodilo u povijesti. Gledala je u leđa Japanu i Španjolskoj. "Furija" je zapela u osmini finala od Maroka, a od istog suparnika je ispao i Portugal u četvrtfinalu ostavivši Cristiana Ronalda bez prilike da u smiraju karijere osvoji svjetski naslov. Jedan od najvećih favorita za naslov Brazil, predvođen Neymarom, u četvrtfinalu se razbio o "hrvatske hridi". U četvrtfinalu su ispali i Englezi koji su i ovoga puta pjevali "Football‘s coming home", ali sve je ostalo samo na pjesmi. Nizozemska je također ispala u četvrtfinalu od Argentine. Dvostruki svjetski prvaci Urugvajci nisu niti prošli skupinu. U Katru se prvi put u povijesti dogodilo da su osminu finala izborile reprezentacije sa svih kontinenata. Prvi puta se dogodilo i da su grupnu fazu preskočile čak tri reprezentacije iz Azijske nogometne konfederacije (Japan, Južna Koreja, Australija), dalje su prošle i dvije afričke ekipe (Senegal, Maroko), kao i SAD uz osam europskih (Francuska, Nizozemska, Hrvatska, Engleska, Španjolska, Portugal, Poljska, Švicarska) i dvije južnoameričke (Argentina, Brazil) ekipe. Svakako najugodnije iznenađenje turnira je bio Maroko koji je dogurao do četvrtog mjesta. Bio je to ne samo najveći uspjeh u povijesti te zemlje, već i cijelog afričkog nogometa, jer se do sada niti jedan afrička reprezentacija nije probila do polufinala. Veliko iznenađenje je priredila i Saudijska Arabija koja u prvom kolu porazila Argentinu sa 2-1 i do samog kraja je bila u igri za prolaz dalje. Kao i svaki SP, tako je i katarski označio kraj ere pojedinih velikana, ali pojavu novih zvijezda. Kapetan novih svjetskih prvaka Lionel Messi je prije prvenstva poručio kako će to biti njegov posljednji World Cup. Cristiano Ronaldo to nije rekao javno, ali teško je vjerovati kako će sa 41 godinom igrati u Meksiku, SAD i Kanadi. Nažalost, ovo je bilo posljednje svjetsko prvenstvo za Luku Modrića. Kapetan "Vatrenih" ima 37 godina i poručio je kako će još igrati završni turnir Lige nacija, a potom vidjeti što dalje. Urugvajac Luis Suarez (35), Nijemac Manuel Neuer (36), Brazilac Thiago Silva (38), Španjolac Sergio Busquets (34)... također su u godinama kada su se World Cup 2026. čini predaleko. Joško Gvardiol Katarski SP je iznjedrio i nove mlade nade. Među njima je svoje mjesto našao i hrvatski stoper Joško Gvardiol (20) koji je odigrao savršeno prvenstvo i bio naš najbolji igrač. Gvardiol je slovio kao jedan od najvećih kandidata za nagradu za najboljeg mladog igrača turnira, no osvojio ju je 21-godišnji veznjak Benfice Argentinac Enzo Fernanez. Odlične igre pružio je i 21-godišnji portugalski napadač Goncalo Ramos. Spomenimo i Engleza Bukayu Saka (21), Francuza Aureliena Tchouamenija (22), mladog Nijemca Jamala Musialu (19), Španjolca Gavija (18)...  Bez ikakve sumnje bilo je to najskuplje svjetsko prvenstvo u povijesti. Troškovi organizacije iznosili su oko 200 milijardi dolara. To je oko 20 puta više od cijene prethodnog Svjetskog prvenstva održanog u Rusiji prije četiri godine. Sjajni novi stadioni koštali su više od sedam milijardi dolara, dok je sustav metroa koji povezuje pet od osam stadiona koštao oko 36 milijardi dolara. Više milijardi dolara iznosili su i troškovi širenja međunarodne zračne luke Hamad u kojoj je kapacitet povećan sa 40 na 58 milijuna putnika godišnje. Izgrađene su ceste, hoteli, dvorane…Velik dio infrastrukturnih troškova pripisanih Svjetskom prvenstvu dio je šireg plana razvoja zemlje do 2030. godine. Organizacijski je SP prošao sjajno i bez većih problema premda je cijelo prvenstvo održano praktički u jednom gradu, a najveća udaljenost između stadiona bila je tek nešto više od 60 km. Bilo je to i najkraće Svjetsko prvenstvo od 1998. godine kada su prvi put nastupile 32 reprezentacije. Trajalo je 28 dana. Svjetsko prvenstvo u Katru podsjetilo je na dane prije pojave koronavirusa koji je prouzročio milijune umrlih i zaustavio svijet na gotovo dvije godine. Bilo je to prvo veliko sportsko natjecanje koje je nakon izbijanja pandemije, koja je proglašena u ožujku 2020. godine, bilo u potpunosti otvoreno za javnost. Bilo je to prvenstvo bez mjera zaštite i bez socijalne distance. Šalili smo se kako je u Dohi jedini masku nosio stoper hrvatske reprezentacije Joško Gvardiol. Katarske vlasti su prije prvenstva najavljivale kako će se prilikom ulaska u zemlju tražiti negativan rezultat testiranja na COVID-19 ne stariji od 48 sati, no od 1. studenog testiranje nije bilo obavezno za ulazak u zemlju. Joško Gvardiol Svjetsko prvenstvo u Katru proteklo je bez pravog navijačkog ludila, ali i bez incidenata koji uz to obično dolaze. Za ulazak u Katar bila je potrebna Hayya kartica, domaćini su ih izdali oko 1.9 milijuna. Najviše je bilo navijača iz Saudijske Arabije, Indije, SAD, Velike Britanije, Meksika i Argentine. Dalek i skup put, te još skuplji smještaj, odvratili su mnoge navijače od dolaska u ovu zemlju. Kako je to izbornik Zlatko Dalić više puta naglasio bilo je ovo "Svjetsko prvenstvo za odabrane". Dio navijača nije došao zbog bojkota vezanog uz stanje ljudskih prava u Katru. Nažalost, nije bilo niti previše hrvatskih navijača. "Vatreni" su naučeni igrati pred desetak tisuća naših navijača, bez obzira gdje se igralo, no u Katru ih je najviše bilo na polufinalu, oko 3.000. Najveću i pravu navijačku potporu na tribinama tijekom World Cupa imali su Marokanci, Meksikanci i Argentinci. Dodajmo i kako je ukupno oko dva milijuna ljudi posjetilo je FIFA Fan Festival u Abida Parku gdje su se gledale utakmice i održavali brojni koncerti. Tijekom turnira nisu zabilježeni praktički nikakvi navijački incidenti. Dva dana prije početka SP-a Međunarodna nogometna federacija (FIFA) je objavila kako će prodaja alkohola na stadionu i prostoru u blizini stadiona biti u potpunosti zabranjena. Krovna nogometna organizacija je mjesecima "obećavala" navijačima da će alkohol biti dostupan, na određenim mjestima i u određenim zonama stadiona, ali se to nije dogodilo. Konzumiranje alkohola u javnosti u Katru je zabranjeno. Alkohol je dostupan samo nemuslimanima i to samo na odabranim mjestima, poput hotelskih barova i iznimno je skup, pa tako malo pivo može stajati i oko 100 kuna. FIFA je zabranila i kapetanima nošenje "One Love" vrpci u duginim bojama koje promiču inkluzivnost prema LGBTQ+ osobama. FIFA je zaprijetila da će kapetane reprezentacija koji budu nosili One Love traku kažnjavati žutim kartonima prije samog početka utakmice, pa su se savezi Engleske, Njemačke, Belgije, SAD-a, Danske, Francuske, Nizozemske, Švicarske i Walesa povukli iz ove priče. Otkad je preuzeo reprezentaciju Hrvatske prošlo je pet godina, dva mjeseca i jedanaest dana. Unutar tog vremenskog okvira vodio je Vatrene u točno 70 nastupa. Jedini izbornik u povijesti koja traje od 1. listopada 1990. godine, a da ima više utakmica jest Miroslav Blažević (72). Ujedno je on jedini koji je kao i aktualni izbornik osjetio čast i ponos osvajanja medalje s reprezentacijom Hrvatske. Zlatko Dalić je trinaesti trener koji je vodio Vatrene. Kao i prethodnici Čačić, N. Kovač, Štimac, Bilić, Z. Kranjčar, Barić, Jozić, Blažević, uz kratke dionice (zato pošteđenih) na klupi D. Jerkovića, Markovića i Ivića, živi izborničku eru u vječnoj klackalici javnih dojmova i činjenica. Biti izbornik nogometne reprezentacije, nedodirljive po popularnosti u Hrvatskoj i u pozitivnom i u negativnom natjecateljskom razdoblju, istovremeno je najatraktivniji, ali i emotivno najstresniji posao. Nije izum Hrvata da svi, a pogotovo muški dio puka, misle da znaju u najmanju ruku isto kao i trener reprezentacije, a brojni su oni s uvjerenjima da znaju i više. U cijelom je svijetu takvo ozračje jer je nogomet najpopularniji sport, ali posljedično i najmasovniji medij utjecaja na društvenu zbilju svoga okruženja. Nogomet je i vječna inspiracija raspravama, carstvo odnosa pro & contra, i za razliku od mnogih tematika i debata u njemu nema trenutne egzaktne potvrde tko je u pravu ili nije. Rad izbornika nije klasičan trenerski posao jer to mogu samo oni koji svakodnevno rade u klubu. Rad izbornika jest da bira one koje smatra najboljima i(li) najpogodnijima za ideju igre kojom će prezentirati reprezentaciju. U tom radu su, pored stručnih referenci, važne i neke druge odrednice. Tiču se međuljudskih odnosa, javnih relacija, stvaranja ozračja u kojem će jedna selekcija, koja se povremeno okuplja i ne ovisi uvijek o sebi (ozljede i ne-igranje po klubovima), imati čvrstinu homogenosti i stabilnosti kad je to najpotrebnije. U natjecateljskim utakmicama. Stvar je i u tome da su prijateljske i “manje službene” utakmice one koje utječu na to ozračje pred velike turnire ili odlučne kvalifikacijske utakmice… Kad sve skupa saberemo, i temeljem iznesenih iskustava bivših izbornika, i nagomilanih iskustava viđenog iz blizine, iznova ćemo doći do tzv. pravedne istine o trenerskom i pogotovo izborničkom poslu. To je ona mantra o dojmovima koji su varljivi i podložni raspravi, a činjenice su realnost. Navedimo realnosti Hrvatske od 7. listopada 2017. godine, kada ju je doslovno preko noći preuzeo Zlatko Dalić. Vatreni su pobijedili odlučnu utakmicu u Ukrajini i spasili opciju play-offa, koju je Hrvatska trijumfalno odradila s Grcima i izborila Mundijal u Rusiji. Tamo je Hrvatska ostvarila najveći uspjeh u svojoj povijesti jer je došla do finala i sa srebrnom medaljom nadmašila je broncu iz 1998. godine (Blažević). U sljedećem natjecanju, kvalifikacijskom za EP 2020. godine, Vatreni su kao prvi izborili plasman za turnir koji je pomaknut zbog pandemije godinu dana. Na tom čudnom putujućem Euru ostvaren je prolaz skupine, a u kup-natjecanju ispalo se potom od Španjolaca u produžecima. Uslijedile su kvalifikacije za SP u Kataru i uspješno su odrađene direktnim plasmanom. Prije Mundijala su Vatreni u trećem ciklusu Lige nacija odigrali izvrsno i izborili plasman na Final Four. Naposljetku, u Kataru je hrvatska reprezentacija stigla do polufinala i uz pobjedu nad Marokom osvojila je brončanu medalju! Treću u šest nastupa na SP-ima, što je fantastično za apsolutno najmanju državnu bazu u tim odličje-razinama najmasovnijeg sporta na kugli zemaljskoj. Zlatko Dalić (56) u sedam natjecateljskih ispita ostvario sedmicu ispunjenja zacrtanih minimalnih ciljeva, a to je povijesno značajno garnirano s dva gotovo maksimalistička dosega. Ulazak u finale Mundijala 2018. i pobjeda u borbi za broncu 2022. Ponoviti se zaredom s dva odličja na svjetskom prvenstvu to je, u kontekstu hrvatske realnosti, san snova koji se ostvario. Nikad nećemo moći izmjeriti tko je bolji trener od koga, kao što se ne može izračunati koja je generacija ili igrač jača od druge. To su teme za vječne rasprave, na kojima se hrani strast za nogomet, kao što folklorna na(d)metanja stavova je li izbornik trebao igrati ovako ili onako, s ovim ili onim pojedincem, odražava i ogromnu energiju s kojom naša javnost živi nogometnu reprezentaciju. Činjenica jest da je Zlatko Dalić neusporedivo najuspješniji izbornik Hrvatske, a da je s dvije medalje s uzastopnih Mundijala jedan od najuspješnijih među svom silom svjetskih izbornika. Sve ostalo može biti podložno raspravi, ali te činjenice su egzaktne i temeljni razlog da jedna mala država opet živi u transu sreće, koja je u pravilu (bila) namijenjena samo velikima i moćnima. Kao nekoć Miroslav Blažević, tako je i Zlatko Dalić pokazao da se može i da je hrvatska reprezentativno postala dio tog kruga velikih i moćnih. Činjenica. POGLEDAJTE NOVI MUNDOCAST U posljednjem Mundocastu u gostima nam je bio Ilija Lončarević s kojim smo komentirali finale između Argentine i Francuske, ali i ocijenili pojedinačni učinak hrvatskih nogometaša u Kataru. Pogledajte tko je bio najbolji, a tko je mogao dati više: Lokomotiva - Metz 18:27 (6:13) ZAGREB SD Sutinska Vrela. Gledatelja 200. Sutkinje: Poberedina i Duplii (Ukrajina) LOKOMOTIVA: Ivančok (9), Novosel; Ćurić, Burić 1, Kaluđerović 2, Birtić 3, Posavec 2, Dramac 1, Škarić 2, Bilandžić, Malec 5 (4), Tupek 2, Sedloska, Jarak, Zrilić. Trener Nenad Šoštarić METZ: Sako (7+1), Dupuiset (2+1); Valentini 3, Bont 5, Bouktit 5, Bruna de Sousa 3, Jorgensen, Burgaard, Horaček, Maslova 2, Berthelemy 2, Jacques 4 (2), Leblevec 2, Stelvia, Kanor 1. Trener Emmanuel Mayonnade SEDMERCI: Lokomotiva 6 (4), Metz 2 (2), ISKLJUČENJA: Lokomotiva 8 minuta (Burić 8, 58, Kaluđerović 33, Škarić 48), Metz 4 minute (Stelvia 31, 35), IGRAČICA UTAKMICE: Sarra Bouktit ---------------------------------------------------------------------------------- Lokomotiva je prvi dio Lige prvakinja završila na nuli. Realan je bio poraz od boljeg Metza. Priliku za neki bod čekat će kada će u Zagreb doći Kastamonou ili Storhamar. Da se popravljaju protiv velikih, pokazao je i ovaj susret. Ništa nema preko noći. U Metzu su zabile 13, izgubile 25 razlike, sada su zabile 18 i izgubile 9. Nakon pobjede protiv Podravke u tjednu za nama, a nakon čak - 25 na gostovanju u Metzu u prvom susretu ova dva suparnika ove sezone, Lokomotiva se malo čemu mogla nadati u utakmici s ekipom koja je lani igrala Final four Lige prvakinja. Metz je utakmicu shvatio ozbiljno u obrani i ona je na sredini sa čvrstima Bouktit i Horaček, te s raspoloženom vratarkom Sako iza njih, bila pretežak zadatak za Lokomotivu. Lokomotiva je bila bez prve kružne napadačice Ines Lisjak ozlijeđene protiv Podravke, nije bilo ni Tene Petike, a obje te igračice poprilično su važne posebno u obrambenom pogledu za Šoštarićev sastav. I napadački to je bio manjak, jer trebao je šut izvana, a osim Birtić nije bilo igračice, kao Petika, koja to može. Pa se Lokomotiva patila i samo sa 6 zabijenih golova završila prvo poluvrijeme na relativno pristojnih -7. Metz je u prvom dijelu prvog poluvremena odmah istrčao pet kontri, zabio pet lakih golova, sa 2:2 dignuo se na 6:2 i bilo je jasno u kojem pravcu to ide. Mayonnade je prepoznao situaciju, pa je dao priliku igračicama koje manje igraju, ali je Lokomotiva hrabro reagirala i držala se u egalu u drugom poluvremenu, što je za svaku pohvalu. Pa je francuski trener morao resetirati ekipu na sredini drugog dijela time outom. I sve bi bilo OK da Lokomotiva nije počela raditi pogreške i dopustila Metzu da ponovno digne razliku. Na sreću ne do 10 razlike, što bi značilo da je poraz pristojan i prihvatljiv. - Utakmica je bila potpuno drugačija nego u Metzu, teška za nas u tjednu kada smo imali Podravku. Bili smo bolji nego u proteklim utakmicama, možemo reći zadovoljni obranom, a ovo je ne treba zaboraviti prva sezona za nas u ovakvom natjecanju i ritmu. Sada smo fokusirani na dolazak Kastamonoua i pokušat ćemo dobiti tu utakmicu – zaključio je trener Lokomotive Nenad Šoštarić. Lokomotiva je u svih svojih prvih osam nastupa izgubila uz razliku pogodaka -98, dok je Metz trenutačno vodeći u skupini sa 13 bodova. Kako je njihov prvi susret u Metzu prije nešto manje od dva mjeseca završio pobjedom francuske ekipe 38-13 jasno je kako trener hrvatskih prvakinja Nenad Šoštarić uoči ovog susreta očekuje tek da njegove igračice pokažu koliko su naučile iz dosadašnjih utakmica u najjačem klupskom natjecanju. "Metz je ekipa koja ima kontinuitet. Organizacijski kontinuitet, kontinuitet igranja u Ligi prvakinja, kontinuitet vrhunskih trenera. Prošle su godine igrale i na ‘Final Fouru‘ Lige prvakinja. Ove su sezone pobijedile Gyor u gostima, a to rade samo velike ekipe. Mi smo na utakmici u Metzu očito bili vrlo impresionirani i odigrali utakmicu koja nam nije bila na čast. Mi odrastamo i učimo iz utakmice u utakmicu, pa nam je i u nedjelju cilj pokazati koliko smo naučili u protekla tri mjeseca igranja Lige prvakinja. U ta tri mjeseca, uz mjesec dana pauze za Europsko prvenstvo, odigrali smo 17 službenih utakmica i proputovali cijelu Europu. Sve je to velika škola i poticaj našim igračicama da budu bolje, ali i one će kroz ovakve utakmice shvatiti da vrijede i da mogu igrati i s najboljima ako odigraju najbolje što mogu. Mi u ovom trenutku nismo kompetitivni najboljim europskim klubovima, ali želimo to jednom biti", zaključio je Šoštarić. Izvršni odbor rukometne SEHA Gazprom lige donio je odluku o tome kako će izgledati sustav natjecanja u aktualnoj sezoni 2022./23., a u kojoj se natječu dva hrvatska predstavnika, PPD Zagreb i Nexe iz Našica. Nakon analize, ali i aktualnog europskog kalendara i prethodnih uspjeha, dva su kluba slobodna od natjecanja po skupinama te će se u borbe uključiti od četvrtfinala. To su Telekom Veszprem, aktualni osvajač SEHA lige te PPD Zagreb, aktualni doprvak. Ostalih šest klubova je podijeljeno u dvije skupine pa će tako u skupini A igrati Nexe iz Našica, Eurofarm Pelister i Vojvodina, dok su u skupini B Vardar, Tatran Prešov i Partizan. Nakon natjecanja po skupinama predviđene su četvrtfinalne utakmice čiji će pobjednici izboriti pravo nastupa na Final Four turniru koji će se održati od 21. do 23. travnja iduće godine. Slavko Goluža Rukometaši PPD Zagreb pobijedili su u gostima poljsku Wislu Plock 30-26 (14-13), u utakmici desetog kola skupine A rukometne Lige prvaka. Sretan je Zagreb otišao iz Plocka. Zaslužio je nakon svih muka. Novi trener Slavko Goluža imao je pravo biti ponosan na momčad. - Od prvog do zadnjeg dečki su dali sve. U prvom dijelu smo se dosta trošili, dva penala, zicere smo fulali i mislim da bi s tim prvo poluvrijeme bilo mirnije za nas. To nam je donijelo nervozu, jer smo puno htjeli. Trebao nam je mir, da ih raširimo, bilo je tu dosta grešaka, ali i nesmotrenih isključenja. Važnost utakmice je dala svoje. No, podigli smo letvicu i još ćemo i nitko je ne smije spustiti. Na kraju smo dobili obranom i mirnoćom. Pet boda u četiri kola, nakon tri gostovanja… - Uvijek me zanima svaka sljedeća utakmica. Dosta smo promijenili od obrane, polukontre, situacijske igre u napadu. Kada dođe do umora to je problem i tu moramo napredovati. Kada se pobijedi, a radiš greške znači da tu ima prostora za bolje. Sa četiri taktička treninga dosad ja nemam što reći dečkima – zaključio je Goluža. Dino Slavić imao je 14 obrana, sjajno, još jednom ove sezone. - Očekivali smo da će biti tvrdo, jer znamo što je Wisla kojoj su se vratila dva jaka igrača Sarmiento i Žitnjikov. Igrali smo i protiv publike, vjerovali smo u sebe i makar je obrana puštala, mi smo se skrpali na kraju. Pozitivno je momčad reagirala na promjenu trenera, pet bodova smo osvojili i to je veliki posao, ali još su četiri utakmice i još ništa nije gotovo. Luka Klarica u savršenoj utakmici za odrastanje zabio je 4 teška gola. - Bila je tvrda, ali fair utakmica. Utakmicu je dobila naša obrana i naš vratar koji je obranio puno teških udaraca. Mi se ne zadovoljavamo s ovim, želimo nastaviti istim putem i u nastavku natjecanja. Xavier Sabate, trener Wisle, čestitao je Zagrebu na pobjedi. - Napravili smo puno greška, ali moram čestitati Zagrebu. Ovo nam je bio treći meč u sedam dana, nismo izdržali. No, to je sport, nemam što prigovoriti igračima. Ne predajemo se, još su četiri susreta pred nama, to je sport i sve je moguće.   Veszprem ostavio bod u Bukureštu Sa pet susreta u četvrtak zatvoreno je 10. kolo Lige prvaka, posljednje u ovom dijelu sezone prije SP. U Zagrebovoj skupini Veszprem je prosuo još bod u Bukureštu i sada je izjednačen s Magdeburgom u borbi za broj 2. U skupini B lagana pobjeda Kielca nad Celjem, velika pobjeda Kiela u Aalborgu i Barcelone za broj 1 u nantesu.. SKUPINA A: PSG – Magdeburg 33:37 (Kristopans 7/Magnusson 12), GOG – Porto 34:33 (Olsen 10/Fernandes 6), Dinamo – Veszprem 31:31 (Akimenko 7/Vajlupov 7, Štrlek 3), Wisla – PPD Zagreb 26:30 (Daszek 7/Dodić 4) Poredak: PSG 16 (+35), Veszprem 16 (+28), Magdeburg 14 (+21), Dinamo 11 (+1), GOG 9 (-4), PPD Zagreb 8 (-15), Wisla 5 (-28), Porto 1 (-39). SKUPINA B: Elverum – Szeged 32:34 (Andersson 7/Šoštarić 6, Alilović 8 obrana), Kielce – Celje 36:28 (Moryto 8, Karačić 3/Ivanković 9), Aalborg – Kiel 26:30 (Bjornsen 8 /Sagosen 6), Nantes – Barcelona 33:37 (Rivera 5/ Fabregas 8, Cindrić 4). Poredak: Barcelona 19 (+58), Kielce 18 (+34), Nantes 12 (+28), Kiel 10 (+8), Szeged 8 (-13), Aalborg 7 (-4), Celje 4 (-48), Elverum 2 (-60). Stefan Dodić (s loptom) bio je igrač utakmice Wisla – PPD Zagreb 26:30 (13:14) PLOCK Orlen Arena. Gledatelja 3.100. Suci: Baumgart i Wild (Njemačka). WISLA: Biosca, Jasztrebski (7+1); Daszek 7 (3), Lučin, Piroch, Yatsushira, Serdio 2, Šušnja 1, Sarmiento, Krajewski 2, Perez Arce 4, Terzić, Davidcsik, Mihić 5, Žitnjikov 1, Kosorotov 4. Trener Xavier Sabate PPD ZAGREB: Slavić (14), Panjtar; Ćavar, Faljić, Klarica 4, Gojun, Srna 2, Kraljević 3, Musa 4, Sirotić 3, Čupić, Dibirov 4 (2), Dodić 4, Kavčić 2, Leimeter 2, Grahovac 2. Trener Slavko Goluža. SEDMERCI: Wisla 3 (3), PPD Zagreb 4 (2), ISKLJUČENJA: Wisla 4 minute (Terzić 3, Krajewski 50), PPD Zagreb 14 minuta (Srna 10, 57, Leimeter 20, 53, Dibirov 24, Grahovac 43, Klarica 53), IGRAČ UTAKMICE: Stefan Dodić. ------------------------------------------------------------------------------- Bravo Zagreb. Velika pobjeda u Plocku, pala je Wisla, Zagreb sada pred Poljacima ima tri boda prednosti, pred Portom čak 7 i jako je blizu ostvarenja postavljenog cilja uoči sezone - prolaska skupine. Tome se donedavno malo tko mogao nadati, ali Slavko Goluža je napravio hrabru momčad koja je vratila povjerenje u svoje snage. U teškoj borbi uzeli su dva velika boda Wisli. Wisla je odnijela bod iz Varaždina i makar je za Zagreb bila prednost bod više uoči utakmice, taj bod je bio na neki način i smetnja. Malo se tko nadao da će Zagreb u Plock stići s bodom više od domaćina i zato je Plock bio velika šansa da se na kraju ove polusezone napravi savršen posao. No, svima je bilo jasno da to nije jednostavna stvar, tim više jer je prije četiri dana Wisla na istom mjestu srušila Kielce. Golman Dino Slavić imao je 14 obrana Počeo je Zagreb u standardnoj formaciji u obrani, Kraljević je imao prednost pred ozlijeđenim Čupićem, Sirotić je bio u obrani zbog polukontre, Dibirov se za napad mijenjao s Gojunom. Otvorio je Zagreb jako dobru utakmicu, poveo 4:1 i sve je izgledalo poprilično lako. Obrana se dobro pripremila na Wislinu igru s pivotom i na dalekometne šuteve Kosorotova i trener Sabate nije znao izaći iz tog začaranog kruga, pa je nakon 1:4 prvi put zvao time-out. I sve bi bilo OK da se onda nisu počele događati stvari koje ne pomažu. Zagreb je skupio dva isključenja više od Wisle, Čupić i Sirotić su fulali dva sedmerca, Dibirov je bez potrebe skakao iz mrtvog kuta, napad je počeo igrati kroz sredinu jedan na jedan, a Grahovac promašio dva zicera. I kada se to zbrojilo, Wisla je u 26. minuti kontrom Perez Arcea došla do prvog egala na utakmici. No, Slavić je primirio situaciju i Zagreb je na poluvrijeme otišao ipak s mini plusom. Nastavak je krenuo igrom gol za gol, napad je reagirao dobro, ali obrana se pogubila i nije uspijevala zaustaviti napad Wisle, u koji je ušao i Žitnjikov. I tako je Wisla u 40. minute došla do prve prednosti, pa je Zagreb počeo stizati. Trebalo je tri minute da se vrati u ritam, ali je Grahovac dobio isključenje, ali, srećom, Wisla zbog Slavića nije otišla u novi plus. Lomila se utakmica. Trener Slavko Goluža Zagreb je pobjegao na prednost 21:23 i Sabate je zvao time-out. Pa se Wisla vratila na 23:23, ali i dobila isključenje Terzića. Zagreb je otišao na +2, ali je ostao s dva čovjeka manje i opet se vratilo sve na početak. A onda je bljesnula majstorija Dibirova, pa Dodića i Zagreb se držao s dva igrača manje u plusu. Ali, onda je izletio i Srna i postao je dosta nezgodno. Počastio nas je Daszek probijanjem, Dodić je naplatio za novih +2, pritisak na domaće je bio sve veći, a vremena za Wislu je bilo sve manje. Slavić i Dibirov to su osjetili i Wisli je bio kraj. Veliko slavlje Zagreba. POGLEDAJTE NOVI MUNDOCAST "Izostanak Brozovića bit će veliki udarac za Hrvatsku, a Dalić bi zbog toga mogao promijeniti sustav." To je glavni zaključak današnjeg Mundocasta u kojem nam je u gostima bio nogometni stručnjak Robert Palikuča. Pogledajte Mundocast: Tomislav Grahovac Na izbornoj Skupštini Hrvatskog rukometnog saveza, koja je održana u Zagrebu, Tomislav Grahovac dobio je novo povjerenje rukometnih djelatnika i novi mandat predsjednika Saveza. Tomislav Grahovac prvi put je za predsjednika izabran 2016. godine. Nakon toga je dobio novo povjerenje 2019. godine. Od 59 članova Skupštine HRS-a, njih 51 prisustvovalo je izbornoj sjednici i jednoglasno podržalo izbor Grahovca za predsjednika. Podsjećajući delegate Skupštine na rezultate i rad HRS-a u posljednje tri godine, Tomislav Grahovac je istaknuo iznimno teške pandemijske uvjete u kojima je Savez funkcionirao. Ali, bez obzira na to, hrvatske rukometašice i rukometaši u dvorani, ali i oni na pijesku, osvojili su jako puno medalja na velikim svjetskim i europskim natjecanjima. Naši klubovi imali su vrlo dobre rezultate u europskim kupovima. Uz sve to, HRS je dobio organizaciju seniorskog Svjetskog prvenstva zajedno s Danskom i Norveškom 2025. godine. Istodobno, Hrvatska je 2021. godine bila domaćin Europskog kadetskog prvenstva, a u ovoj godine je čeka organizacija Svjetskog kadetskog prvenstva. Istodobno s izborom predsjednika HRS-a, odabrani su novi Upravni odbor HRS-a i Nadzorni odbor. Članovi novog Upravnog odbora su: Tomislav Grahovac, Zoran Goba, Boris Mesarić, Krešimir Prosoli, Goran Piteša, Željko Maletić, Boris Konjuh, Josip Ćurković, Hrvoje Vojvoda, Vili Bassanese, Željko Udovičić, Josip Ergović, Branimir Kos, Božica Palčić i Antun Blažević. Nadzorni odbor HRS-a čine Romeo Vrečko, Goran Peterko, Mihael Varga, Ivan Baričević i Rajko Roža. U sklopu izborne skupštine održana je i svečanost potpisivanja ugovora s pet gradova koji su uključeni u Master plan EHF-a i HRS-a „Rukomet u vrtićima“. To su Bjelovar, Koprivnica, Pakrac, Poreč i Virovitica, dok će Grad Zagreb to postati naknadno. Rukometašice Podravke Vegete doznale su suparnike u skupini Europske lige. Voljom ždrijeba obavljenog u sjedištu Europske rukometne federacije u Beču, Koprivničanke su smještene u skupinu C te će se susresti sa suparnicima iz Mađarske, Danske i Norveške. Bit će to Debrecen, Nykobing i Sola. S Debrecenom i Nykobingom Podravka se već susretala u Europi, dok je Sola prošle sezone bila u skupini Europske lige s Lokomotivom. Nykobing je trenutačno četvrti u danskom prvenstvu te za vodećima Herning-Ikastom i Odenseom zaostaje šest bodova. Debrecen je treći u Mađarskoj sa šest bodova manje od prvoplasiranog Györa, dok je Sola peta na ljestvici norveške lige sa šest bodova zaostatka za liderom Vipersom. Natjecanje u Europskoj ligi počinje 7./8. siječnja 2023. godine, a po dvije najbolje plasirane momčadi iz svake skupine prolaze u četvrtfinale. SKUPINA A: Molde (Norveška), Besançon (Francuska), Borussia Dortmund (Njemačka), Siofok (Mađarska). SKUPINA B: Ikast (Danska), Mosonmagyarovar (Mađarska), Nantes (Francuska), Fana (Norveška). SKUPINA C: Debrecen (Mađarska), Nykobing (Danska), Sola (Norveška), Podravka Vegeta (Hrvatska). SKUPINA D: Paris 92 (Francuska), Vac (Mađarska), Vilcea (Rumunjska), Thüringer (Njemačka).   Tri susreta 10. kola Lige prvaka igrana su u srijedu, pet ih je na programu u četvrtak. U Zagrebovoj skupini velika pobjeda Magdeburga u Parizu za bodove nade u prolaz. GOG je doma u zadnjim trenucima dobio Porto. U skupini B Szeged je slavio u Elverumu i na moment prestigao Aalborg. SKUPINA A: PSG – Magdeburg 33:37 (Kristopans 7/Magnusson 12), GOG – Porto 34:33 (Olsen 10/Fernandes 6), četvrtak 18.45 Dinamo – Veszprem, 20.45 Wisla – PPD Zagreb Poredak: PSG 16 (+35), Veszprem 15 (+28), Magdeburg 14 (+21), Dinamo 10 (+1), GOG 9 (-4), PPD Zagreb 6 (-19), Wisla 5 (-23), Porto 1 (-39). SKUPINA B: Elverum – Szeged 32:34 (Andersson 7/Šoštarić 6, Alilović 8 obrana), četvrtak 18.45 Kielce – Celje, 20.45 Aalborg – Kiel, Nantes – Barcelona. Poredak: Barcelona 17 (+54), Kielce 16 (+26), Nantes 12 (+32), Kiel 8 (+4), Szeged 8 (-13), Aalborg 7 (0), Celje 4 (-40), Elverum 2 (-60). Arhiva LOKOMOTIVA - PODRAVKA VEGETA 22 - 20 (9:11) ZAGREB - Dvorana II Doma sportova. Gledatelja 300. Suci: Davor i Zoran Lončar (Varaždin) LOKOMOTIVA: Ivančok (7), Novosel (0+2); Burić, Tupek 7 (6), Malec 4 (2), Birtić 6, Posavec 2, Ćurić, Dramac, Japundža 1, Kaluđerović 1, Lisjak 1, Bilandžić, Sedloska, Škarić, Jarak.TRENER: Nenad Šoštarić PODRAVKA VEGETA: Tucaković, Bešen (4+2); Zadravec 1, Turk, Vuković, Stelmah 1, Popović, Guskić 6 (5), L. Kalaus 2, Šenvald 2 (1), D. Kalaus 2, Mrđen, Vuljak, Barišić 3, Šimara 3, Pandža.TRENER: Željko Babić. SEDMERCI: Lokomotiva 9 (7), Podravka Vegeta 8 (6). ISKLJUČENJA: Lokomotiva 10 minuta (Birtić 14, Tupek 18, 36, Japundža 20, Burić 49 ck), Podravka Vegeta 12 minuta (D. Kalaus 8, Barišić 12, Barišić 34, Stelmah 51, L. Kalaus 52, Vuković 54). IGRAČICA UTAKMICE: Klara Birtić. 
Borben, ne posebno kvalitetan susret u Domu sportova pripao je Lokomotivi u finišu na račun dva obranjena penala Novosel, zicera Ivančok i tri sjajna gola Klare Birtić. Plus 2 je prednost Lokomotive za uzvrat u Koprivnici. Da će biti žestok obračun uopće nije bilo upitno. Podravka se bolje snašla i bolje otvorila utakmicu sa 1:4, pa je Lokomotiva od starta bila osuđena na stizanje. U žestokom dvoboju u prvom dijelu suci su dosudili devet sedmeraca i pet isključenja, mogli su kada smo kod isključenja još toliko, jer bilo je samo pitanje kada će se netko na taj način ozlijediti. Pa je trener Lokomotive Šoštarić izgubio živce, pa se ozlijedila u 28. minuti Stela Posavec, a bez nje je Lokomotivi jako teško. Podravka je igrala čvrstu obranu protiv koje je pomagala samo brza lopta, a Lokomotiva je nije imala, tražila je rješenja u igri jedan na jedan i tu se jako trošila. Pa je Šoštarić umjesto Birtić gurnuo Tupek ne bi li ubrzao stvari. A s druge strane kada je imao igračicu više Babić je odgovorio s flasterom na Steli Posavec, pa se ona morala sakriti na krilo i pustiti Škarić na sredinu Lokomotivinog napada, što naravno nije isto. Podravka je sličan problem imala u drugom dijelu prvog poluvremena i on je glavni razlog da je Lokomotiva na kraju prvih 30 minuta ipak došla do pristojnog minusa za nastavak utakmice. Podravka je ipak uspjela uloviti nekoliko lakih golova i to je razlog njene prednosti na poluvremenu. Odmah je Lokomotiva ulovila egal na startu drugog poluvremena. Dvije obrane Ivančok i to je bio plus, ali veliki minus bilo je neigranje Stele Posavec koja je sjedila na klupi nakon ozljede iz prvog dijela. Nije mogla dugo, čim je Podravka otišla na +2 opet, morala je ustati s klupe. Ali Zadravec je brzo stigla na flastera, Podravka se digla na +5 i posao za domaće bio je sve teži. No, borbena i uporna Lokomotiva vratila se na 16:17, Podravka je zaredala s isključenjima, ali je imala Luciju Bešen koja je obranila dva penala i zicer s igračicom više za Lokomotivu. Ali Klara Birtić je sa dva super poteza vratila Lokomotivu na 19:19. I onda je Japundža zabila za 20:19, pa je Babić zvao timeout. Nije uspio vratiti ekipu. - Mislim da nismo imali ritam, da su suci dozvolili pasivnu igru domaćinu. Utakmica je kompletno bila čudna, no što je tu je. Lokomotivi čestitam na pobjedi, a igra se još - kaže trener Podravke Željko Babić. Nenad Šoštarić, trener Lokomotive s razlogom ponosan na ekipu. - Nije nam bilo lako, ostali smo bez Stele Posavec, pa bez Lisjak koja je ključna za obranu. Svaka čast curama što su ovo sve iznijele i dobile utakmicu, ponosan sam na njih. Pobijedila je ekipa. Ove godine ispalo je da je SP nogometaša u studenom i prosincu. I ono će se savršeno nadovezati na početak kretanja rukometaša na SP koje će se u siječnju igrati u Poljskoj i Švedskoj. Rukometaši su nekad bili ti koji su slali najbolje poruku kolektivnog sporta, ali su u posljednje vrijeme malo zastali, no na sreću dobili su priliku savršeno se podsjetiti na najbolja dane. Ono kako izgleda nogometna reprezentacija u Kataru, kako igra, kako se trudi, kako se ponaša, kako se odnosi prema najdražem dresu, idealan je poziv rukometašima uoči SP-a koje slijedi. Zašto je priča posebna? Pa zato što se radi o momcima koji jako dobro žive od sporta i to kroz klubove. Zato što su svjesni da sve što imaju danas ne bi imali da nisu tako dobri u dresu reprezentacija i zato što to jako poštuju. Zato što ih to ne sprečava da u dresu reprezentacije idu preko svojim maksimuma ponekad da bi se pokazali u najboljem svjetlu.   Priče o tome što misle klubovi, uopće nisu bitne niti ih treba doživljavati, jer kada se prva probije u prvi plan, onda nema kraja. To treba rukometašima u ovom trenutku, kao i spremnost svakog od njih da se podredi konačnom cilju. Pa, složit ćete se da se čovjek toliko puta upita od čega je taj Marcelo Brozović da trči rekorde, od čega je da u Ligi nacija odigra tri utakmice u tjedan dana, pa se upita kako Luka Modrić sa 37 godina može protiv Brazila istrčati 130 minuta, kako ‘sumnjivi‘ Livaković, Lovren, Juranović mogu izrasti u junake po tko zna koji puta. Kako to da se kada uđu Majer, Vlašić i Pašalić, a izađu Modrić, Kovačić i Perišić igra kao da se ništa dogodilo nije. Kako se to može napasti Brazil u 115. minuti. Sve se može, ako je glava čista i zna se pravac u kojem se ide, ako čovjek vjeruje u ono što radi i čemu teži. Je li Zlatku Daliću bilo lako doći do toga? Nije, dovoljno je pogledati činjenicu da neki jako dobri igrači nisu u Kataru, a da je izgradio hijerarhiju koja se poštuje u kojoj i neki nebitni promašaj u konačnici, izgleda jako bitno. To se zna. Dalić je svo ovo vrijeme donosio odluke iz kojih stoji i koje je uvijek bio spreman obrazložiti i kako god da priča završi dosegnuo je razinu zbog koje smo svi ponosni na nacionalni tim, zbog koje nacija luduje, pjeva i kada joj nije lako, zbog koje predsjednik i premijer zajedno gledaju utakmicu, zbog koje Knol Doll može i na gol. Toliko je veselje. Ta energija je silna snaga i s takvom energijom uvijek se dolazi do maksimuma. Gdje je maksimum to se sazna na kraju, ali ljudi prepoznaju odmah. E tako Hrvatska mora izgledati u siječnju u Švedskoj. I bude li izgledala tako uopće ne sumnjamo da može uspjeti. Taj dres se mora znati nositi, nije dovoljno samo ga obući i pumpati ego. Tu ego ne pomaže, kao ni alibiji bilo koje vrste. Možeš ispasti, pa reći ima novo SP za četiri godine, ali moraš znati što si radio i gdje si bio. U reprezentaciji nije samo važno da si bio. Odnos gradi tim. A izgraditi odnos u krugu 30 ljudi nije nimalo jednostavna stvar. Rezultat uvijek pokaže koliko se uspjelo. Sport je to. Nije u šoldima sve, ni u pričama o broju stanovnika… Da jest, Amerikanci bi dominirali, Španjolci, Nijemci i Englezi igrali bi završnice, Kinezima i Indijcima bi bilo tko teško stao na kraj kada bi napravili selekcije. Ali, to nije to. To jednostavno imaš ili nemaš. Ili preneseno na rukomet, SAD 332 milijuna ljudi, Egipat 105 milijuna, Maroko 38 milijuna, a nas nema ni 4 milijuna. I svi misle da imamo šanse. Zašto svi tako misle? Zato što znaju… Zato, bavimo se sobom, a ne s glupostima. Hrvoje Horvat Izbornik hrvatske muške rukometne reprezentacije Hrvoje Horvat svojoj je izborničkoj dužnosti dodao i posao glavnog trenera njemačkog Bundesligaša Wetzlara, objavio je u ponedjeljak Hrvatski rukometni savez (HRS). U priopćenju HRS-a navedeno je da je prije dva mjeseca Upravni odbor dao dopuštenje izborniku da može biti i trener u klubu, kad je postojala mogućnost da Horvat preuzme vođenje Stuttgarta. Do te suradnje nije došlo, ali Horvat je sada dobio priliku voditi Wetzlar u kojem je svoju karijeru završio ponajbolji hrvatski rukometaš svih vremena Ivano Balić, a koji se nalazi u Horvatom stručnom stožeru u reprezentaciji. Wetzlar se trenutačno nalazi na 15. mjestu bundesligaške ljestvice, a u potragu za novim trenerom klub je krenuo nakon što je otpustio Benjamina Matschkea pod čijim je vodstvom momčad poražena devet puta u posljednjih 13 nastupa. Horvat će odmah započeti s radom, a prva utakmica u kojoj će voditi momčad dogodit će se se u nedjelju, 18. prosinca, kad će Wetzlar biti domaćin Rhein-Neckar Loewenu.  "Iznimno sam sretan i zahvalan HSG Wetzlaru što mi je dao priliku da postanem trener kluba koji ima jako veliku tradiciju i rezultate. Istodobno, zahvalan sam i Hrvatskom rukometnom savezu što mi je dao dopuštenje da istodobno mogu biti klupski trener i izbornik reprezentacije. Kao što mi je kao treneru bio san da jednoga dana vodim hrvatsku rukometnu reprezentaciju, tako sam silno želio raditi i u Bundesligi. Siguran sam da ne postoji trener na svijetu koji ne priželjkuje voditi klub iz te lige", rekao je 44-godišnji Horvat u priopćenju HRS-a. Wetzlar će mu biti treći klub koji će voditi kao glavni trener. Prethodno je po četiri godine trenirao momčadi zagrebačke Dubrave (2012. - 2016.) i našičkog Nexea (2017. - 2021.), a prije nego što je 2021. preuzeo izborničku dužnost bio je i pomoćnik Lini Červaru u reprezentaciji. Nijemci su Horvata predstavili kao hrvatskog izbornika i sina rukometne legende oca Hrvoja. Direktor Čamdžić dočekao ga je riječima: - Jako smo sretni što smo uspjeli pridobiti Hrvoja za novog glavnog trenera Wetzlara, jer se zalaže za pedantan, dosljedan i uspješan rad. Hrvoje nas je u uvodnim razgovorima razuvjerio svojom aktualnom sportskom analizom i potrebnim pristupima. U dugim razgovorima vidjelo se da je strastveno prionuo zadatku i da su obje strane imale vrlo sličan pogled na igru ​​i metode rada. Svi uključeni dogovorili su se da odmah počnu raditi zajedno, također kako bi Hrvoje imao više vremena za bolje upoznavanje momčadi prije pauze Svjetskog prvenstva i obrnuto. Wetzlar inače loše stoji u Bundesligi, 15. je sa samo 9 bodova dva više od Mindena koji je u zoni ispadanja. Momčad koju će voditi je zanimljiva, u njoj su Crnogorci Lipovina, Čepić i Čavor, Srbin Nikolić, a najbolji strijelac iste je Švicarac Rubin.   POGLEDAJTE NOVI MUNDOCAST "Baš mi je jako žao što Oršić ima malu minutažu, ja bih s njim probao!" Tim je riječima nogometni trener Domagoj Abramović objasnio zbog čega bi krilnog napadača Dinama stavio u prvu postavu na utakmici protiv Argentine. Odgovore na sva ostala pitanja vezana uz polufinale SP-a pogledajte u našem novom Mundocastu: Podravka Poljska PODRAVKA VEGETA - ZAGLEBIE LUBIN 26:24 PODRAVKA VEGETA: Tucaković, Bešen (9); Zadravec 3, Turk, Vuković, Stelmah 1, Popović, Guskić 2(1), L. Kalaus 2, Šenvald, D. Kalaus, Mrđen, Vuljak, Barišić 9(2), Šimara 3, Pandža 1. TRENER: Željko Babić. ZAGLEBIE LUBIN: Waz, Zima (3+1), Maliczkiewicz (5+1); Labuda 2(2), Pankowska, Kocinska, Sustkova, Gorna 4(4), Drabik 3, Galinska 4, Michalak 3, Bujnohova 2, Kochaniak-Sala, Machado Matielli 4, Milojević. TRENERICA: Božena Karkut. Podravka Vegeta je ušla u skupinu Europske lige! Nakon velike drame tijekom 60 minuta i dodatnog uzbuđenja u izvođenju sedmeraca, koprivničke su rukometašice eliminirale čvrstu i neugodnu ekipu Zaglebia iz Lubina. Bepova dvorana nije bila puna, ali su navijači došli u velikom broju unatoč nezgodnom terminu koji je slijedio nakon velike utakmice Hrvatske protiv Brazila. Mala skupina naoružana bubnjem pružila je potporu domaćima, navijale su i djevojčice iz rukometne škole, no realno nije to bila atmosfera iz onih najboljih dana koprivničkog rukometa. Prvo poluvrijeme nije moglo ponuditi previše optimizma Podravkinim navijačima. Poljske su prvakinje diktirale ritam i većinu vremena imale rezultatsku prednost. I nije pritom problem bio u obrani, koja je u 30 minuta primila 12 pogodaka, koliko u napadu koji je uspio postići tek osam. Čak osam promašaja i pet tehničkih pogrešaka imale su Koprivničanke nakon prve dionice, Poljakinje su promašivale pet puta i tek jednom pogriješile i tu se krije prevaga od četiri gola prednosti na odmoru. Samo je Tina Barišić vukla kod Podravke, zabila je četiri gola, ostale četiri igračice svaka po jedan. Željko Babić je kroz utakmicu puno rotirao, nastavio je i u drugom dijelu, i pronašao je dobitnu kombinaciju za izlazak iz ponora. Uz važne obrane Bešen te borbenu i srčanu igru u obrani, Podravkine su igračice pokazale i hrabrost u napadu. Dva važna gola zabila je Barišić, a u 39. minuti Pandža je izjednačila na 14:14, pa uskoro Barišić zabila za prvo vodstvo. Kad je Bešen u 46. minuti obranila zicer ukazala se prilika za odlazak na dva razlike, no Podravke je nije iskoristila i igra živaca se nastavila. No, nije da na to već nismo navikli ovog petka. Poljakinje su povele u 51. minuti (18:19), ali Šimara izjednačava, pa Zadravec s krila pogađa za 20:19. U 58. minuti Zaglebie griješi u napadu, na semaforu je 21:21, Podravka ima možda i presudan napad, ali mađarski suci označavaju sumnjivo probijanje za Guskić. Do kraja je ostala minuta i 20 sekundi, Poljakinje su potrošile više od minute i Galinska je zabila pod prijetnjom pasivnog napada. Babić je u preostalih 28 sekundi zaigrao sa sedmom igračicom, Dora Kalaus je izjednačila na 22:22, a Gorna je u posljednjoj sekundi pogodila gredu. Uslijedili su sedmerci u kojima je junakinja bila Antonia Tucaković. Ona je u trećoj seriji obranila penal Kochaniak-Sale i tako spasila Barišić kojoj je sedmerac skinula Zima. U četvrtoj seriji opet je Tucaković stala na gol, a Gorna je promašila okvir. Kad je Pandža zabila za 26:24, sve je bilo gotovo, Podravka ima europsku zimu! Trener Podravke Vegete Željko Babić bio je veoma emotivan nakon prolaska u skupinu Europske lige. - Uz karakter i natjecateljski duh, nevjerojatno je koliko ova ekipa još ima potencijala u svojoj igri. Željeli smo pobijediti, naravno da nismo htjeli penale. Međutim, one su mentalno jako stabilne. Gubili smo četiri razlike na poluvremenu, igrali smo teško, bilo je bezidejnosti u igri. Međutim, na kraju su golmanice i cijeli tim pokazale da imaju nešto što krasi vrhunske sportaše. Gube, vraćaju se, zajedno su, velika energija i veliki karakter, na kraju su preživjele i sedmerce. To je sport, netko mora izgubiti. No, ja bih bio ponosan i da smo izgubili. Znam da su dale sve i znam koliko sam ih maltretirao kao trener, to uopće nije jednostavno - rekao je Babić. Antonia Tucaković bila je junakinja, obranila je ključni sedmerac. - Čestitke curama i stručnom stožeru na jako dobro odrađenom poslu. Utakmica je bila jako teška, jako borbena. Također bih zahvalila publici što je došla u tako velikom broju i što nas je bodrila - rekla je Tonka. Ana Pandža je dodala: - Bilo je slično kao u Poljskoj. U prvom poluvremenu nismo odigrale kako treba, ali znamo da je drugo uvijek naše. Nije nitko mislio da ćemo pucati penale, ali bilo je i malo sreće, možda i zato što je Hrvatska tako pobijedila. Nismo odustajale, igrale smo do kraja. Ponosna sam na cijelu ekipu i na trenera! (gčm) DINAMO– PPD ZAGREB 27:27 (14:13) BUKUREŠT Nacionalni sportski kompleks. Gledatelja 4.500. Suci: Nikolov i Načevski (Makedonija) DINAMO: Ghetbane, Haidarirad (15); da Silva, Ghionea, Gurbindo, Negru 5 (1), Pasqual 1, Kukić 4, Kasparek 1, Kuduz 2, Akimenko 6, Bokan 1, Mamdouh 1, Ali Zein 5, Militariu, Sorhaindo 1. Trener Xavi Pasqual. PPD ZAGREB: Slavić (9+1), Panjtar (6+1); Ćavar, Faljić, Klarica, Gojun, Srna 1, Kraljević 1, Musa 3, Sirotić 3, Čupić 5 (4), Dibirov 7, Dodić 1, Kavčić 2, Leimeter 1, Grahovac 3. Trener Slavko Goluža. SEDMERCI: Dinamo 4 (1), PPD Zagreb 4 (4) ISKLJUČENJA: Dinamo 6 minuta (Kašparek 24, Militaru 29, Negru 30), PPD Zagreb 10 minuta (Musa 6, Grahovac 21, Klarica 28, Leimeter 30, Sirotić 52) Veliki bod Zagreba u Bukureštu, nastavak dobre serije Slavka Goluže. Šteta da nije bila pobjeda, ali Dinamo je poklone na kraju znao iskoristiti makar je Zagreb imao sve u rukama. No, bod znači da je Zagreb na 6 i da je i te kako živ u nadi za prolaz. I da na idući susret u Plocku za sedam dana gleda širom otvorenih očiju. Žestoka atmosfera u Bukureštu, na koju Zagreb ove sezone nije naviknuo. Glavno je pitanje bilo kako će reagirati na nju. Ispalo je – motivirajuće, makar su svi bili na strani domaćina. Dinamo je u utakmicu ušao sa četiri boda prednosti na tablici, ali to se na terenu nije vidjelo. Zagreb je vrlo dobro odgovorio, posebno brzinom bez koje protiv momčadi Xavija Pasquala nema pomoći. Da nije bilo rezultatske realizacije u posljednjoj trećini prvog dijela, Dinamo ne bi otišao na odmor s prednošću. No, preiskusan je Ali Zein da poklone ne bi iskoristio. Zagreb se postavio čvrsto u obrani i čim je ona postala malo mekanija Goluža je ‘dreknuo‘ s klupe, svjestan da je orana temelj svega. Slavić ju je dobro popratio na startu, ali s druge strane isto je radio i Iranac Haidarirad na golu Dinama, pa tako prednost po pitanju vratara nije otišla ni na jednu stranu. No, bez obzira na sve Zagreb je vrlo pristojno odgovorio svemu u prvom dijelu. Inspiriran je bio Dibirov koji se nametnuo u prvog strijelca i da je bilo još samo malo više strpljenja u realizaciji, stvari bi izgledale i bolje. Dosta veliki problem je bila činjenica da je Zagreb u prvom dijelu imao četiri isključenja i s obzirom da su dva bila u posljednje dvije minute prvog dijela, da je Leimeter napravio pogreške u nizu, dobro se Zagreb izvukao, jer Dinamo je bio potpuno dekoncentriran da to iskoristi počastivši Zagreb svojim isključenjima. Fenomenalnim obrana nastavak je otvorio Aljaž Panjtar i Zagreb je to iskoristio za prednost od 15:18 nakon čega je Xavi Pasqual morao time outom spašavati domaćina. Digao se Zagreb na +4, no odličan je bio i vratar Dinama Haidarirad koji je zaustavio Klaricu i vratio svoj tim u pristojan minus (17:19). Bilo je jasno da će pritisak biti sve veći i veći kako utakmica bude išla kraju. Koprcao se Dinamo individualnim rješenjima i Zagreb je morao biti obrambeno dosljedan. No, greškama u napadu protiv Dinamove 5-1 obrane vratio je Zagreb Dinamo na 25:25 u 55. minuti. Onda je Grahovac fulao zicer i Ali Zein je preokrenuo utakmicu u Dinamovu korist. Zakazala je realizacija Zagreba u tim trenucima, ali penal koji je obranio Slavić i zicer su pomogli, jer je minutu do kraja Leimeter je izjednačio, a na kraju Sirotić donio veliki bod Zagrebu, jer Dinamo zadnji napad nije iskoristio. Reklo bi se bod kao pobjeda, makar je realno po utakmici Zagreb zaslužio i više. Ali, dobro... Slavko Goluža nakon uzbudljivog susreta kaže: - Mislim da smo dobro stajali, dobro igrali. Na kraju nismo dobro odreagirali, malo nas je želja povukla, trebalo nam je malo više mirnoće, što nije bilo lako u takvoj atmosferi. Fulali smo, nismo dobro reagirali na njihovih 5-1 i tu je nastao problem. Iz dobivene utakmice smo spašavali bod. Jako je teško igrati ovdje, ali ova utakmica je sazrijevanje naše bekovske linije. Moramo biti zadovoljni, glave gore. Nikola Grahovac nakon jedne teške utakmice kaže: - Mislim da ovdje nitko nije siguran za bodove, Mi danas ne treniramo biti sretni, isto kao i u Zagrebu. Imali smo sve, na kraju egal i oni mogu biti sretniji zbog toga. Bilo je čupanje na kraju, Slavić nas je izvukao, ali zaslužili smo više. Wisla nam je najbitnija utakmice sezone, direktno važna za prolaz skupine. I mislim da možemo tamo pobijediti. Xavi Pasqual trener Dinama. - Znao sam da nas čeka teža utakmica nego u Zagrebu. Imali smo priliku i za pobjedu, ali na kraju moramo biti zadovoljni i bodom. Dosta smo oscilirali, Zagreb je bio iznimno čvrst. Moramo biti zadovoljni.  Vaterpolisti dubrovačkog Juga Adriatic osiguranja osvojili su bod na gostovanju kod Novog Beograda odigravši 12-12 (4-5, 3-1, 3-2, 2-4) u utakmici 3. kola skupine B Lige prvaka. Momčad Juga bila je u rezultatskoj ravnoteži do polovice druge četvrtine. No, od 12. minute i vodstva od 6-5, momčad Vjeke Kobešćaka je 10 minuta ostala bez pogotka, a primila ih je pet, što je Novom Beogradu donijelo četiri gola viška (10-6). Do kraja treće četvrtine Dubrovčani su smanjili zaostatak na dva pogotka zaostatka, da bi dvije minute prije kraja Maro Joković s igračem više pogodio za 11-11. U uzbudljivoj završnici Jug je došao do vodstva 12-11 golom Matiasa Biljake iz kontranapada 53 sekunde prije kraja. Nikola Jakšić je na drugoj strani izvana pogodio za 12-12. Dubrovčani su imali zadnji napad na čijem je isteku šutirao Joković, ali je lopta završila u bloku. Po dva pogotka za Jug AO postigli su Loren Fatović, Maro Joković, Matias Biljaka, Goran Grgurević i Marko Žuvela, a vratar Toni Popadić imao je devet obrana. Najbolji strijelci Novog Beograda bili su Radomir Drašović i Nikola Jakšić sa po tri gola svaki. Nakon nepotpunog trećeg kola na vrhu ljestvice skupine B Lige prvaka je Novi Beograd sa sedam bodova, a po šest imaju Ferencvaros i Brescia, ali talijanska momčad uz utakmicu manje. Jug AO je na četvrtom mjestu sa četiri boda. Prve četiri momčadi na kraju grupne faze plasirat će se na završni turnir. Za tjedan dana, 21. prosinca, Dubrovčani će u četvrtom kolu gostovati kod Ferencvarosa.  LP vaterpolista - 3. kolo SKUPINA B Novi Beograd - Jug AO 12-12 Ferencvaros - Marseille 9-8 OSC Budimpešta - Spandau 9-9 Brescia - Sabadell 7-4   Ljestvica: 1. Brescia 3 3 0 0 28:16 9 2. Novi Beograd 3 2 1 0 45-26 7 3. Ferencvaros 3 2 0 1 23-23 6 4. Jug AO 3 1 1 1 34-34 4 5. OSC Budimpešta 3 0 2 1 28-36 2 6. Spandau 3 0 2 1 23-34 2 7. Marseille 3 0 1 2 27-33 1 8. Sabadell 3 0 1 2 20-26 1 JADRAN - OLYMPIACOS 8:13 (1:2, 2:3, 3:3, 2:5) SPLIT - Plivalište Poljud. Gledatelja 100. Suci: Alexandrescu (Rumunjska) i Bouchez (Francuska). JADRAN: Marcelić, Burić 2, Stojanac 3, Čagalj, Z. Butić, Tomasović, Bukić, Zović, Delić 1, Dobud 1, Šetka, Dužević 1, Anić (9 obrana). TRENER: Dejan Savičević. OLYMPIACOS: Bijač (9 obrana), Gkillas, Vamos 2, Gennidounias 2 (0-1), Fountoulis 2, Gouvis, Dervisis 1, Bušlje 1, Mourikis, Filipović 3, Kolomvos, Papanastasiou 2, Zerdevas. TRENER: Igor Milanović. PETERCI: Jadran, Olympiacos 0-1. OSOBNE POGREŠKE: Jadran 10, Olympiacos 7. REALIZACIJA IGRAČA VIŠE: Jadran 4-7 (57%), Olympiacos 7-9 (77%). ------------------------------------------------------------- Jadran bez čak trojice iznimno bitnih igrača, a protiv sastava koji figurira ovog trenutka za jednog od 4-5 najjačih klubova u Europi. Splićani bez vratara Marcelića (koji je samo sjedio na klupi) te dvojice koji nisu ni ušli u zapisnik, reprezentativca i najboljeg strijelca Marinića Kragića i Pejkovića. Svi s povišenom temperaturom. Rezultat je čak i relativno dobar u odnosu na kadar s kojim je privremeni trener Jadrana Dejan Savičević ušao u ovu utakmicu. U biti, rezultat je pomalo varljiv. Pet razlike se čini jako puno, ali to je Olympiacos ostvario tek u posljednjih 4-5 minuta. Do tada je grčki prvak cijelo vrijeme vodio, ali najčešće tek dva razilke. Uostalom, da je tome tako dalo se za iščitati i iz riječi obojice trenera, a poglavito trenera suparnika Igora Milanovića... - Jadran je igrao po meni jako, jako dobro. Dapače, ja bih čak čestitao treneru Savičeviću koji je jako dobro pripremio momčad. Njihova obrana je do zadnjih 4-5 minuta djelovala jako dobro i dotad smo mi imali problema, a do pobjede nas je dovela naša dobra obrana. Dejan Savičević, inače sportski direktor, trenutačno privremeni trener Splićana nakon raskida suradnje s Milom Smodlakom, imao je poprilično sličan stav. - Čestitam Olympiacosu na pobjedi koja ih je ostavila na prvom mjestu naše skupine. Olympiacos je trenutačno najbolja momčad u Europi, dok smo mi bili bez trojice ponajboljih igrača. Dali su dečki sve od sebe. Pune tri četvrtine smo mislim pružili vrlo dobar otpor, a onda se osjetio nedostatak rotacije. Nadam se da će se bolesni igrači brzo oporaviti i da ćemo već sljedećeg utorka protiv Dinama iz Tbilisija biti u puno boljem stanju. Inače, upravo je Dinamo iz Tbilisija u utorak igrao protiv druge atenske momčadi u skupini A Lige prvaka, Vouliagmenija i izgubio u gostima, Grci su slavili 12:7. Odigrano je i posljednje prvenstveno kolo vaterpolista u ovoj kalendarskoj godini, s tim da je određeni dio momčadi izgleda već “na blagdanima”. U derbiju kola uz Savu, srazu trećeg i petog (barem do ovog kola), ni mrvice neizvjesnosti. Mladost je već u prvoj četvrtini vodila 6:0, u poluvremenu 8:1, te je ostalo samo pogledavati na semafor koliko je ostalo do kraja. Očito da je Šibenčane i odlazak njihovog trenera Jure Marelje prije koji dan, solidno “razdrmao”, ali u negativnom smislu. Potpuno suprotno je bilo u poljudskom bazenu gdje je Jadran igrao prvi put pod tek pristiglim, novim trenerom Mareljom koji je odmijenio Milu Smodlaku. Jadranaši su se “obrušili” svom snagom na Medvjede koje su ostavili na 20 golova zaostatka! Splitski POŠK je porazu unatoč na Kantridi, ostavio dobar dojam. U poluvremenu 6:6, nakon tri četvrtine zaostatak od samo 2 gola (10:8). U Korčuli se već slavi Božić. Domaći KPK je jedva uspio postići 2 gola protiv splitskog Mornara BS. Prva je utakmica kola odigrana rano poslijepodne u Dubrovniku, gdje je Jug AO s više od polovice juniora u sastavu s lakoćom nasukao Zadrane, jedini sastav koji još uvijek nema niti jedan osvojeni bod. ----------------------------------------------------------------------------- MLADOST - SOLARIS 12:7 (6:0, 2:1, 1:3, 3:3) ZAGREB - Plivalište uz Savu. Gledatelja 50. Suci: Tiozzo i Prančić (Split). MLADOST: Jurlina (15 obrana), Bušić, Dadvani, Vrbnjak 1, Gluhaić 2, Jelača 2, Adeišvili, Rakovac 3 (1-1), M. Elez 2, Mijić, Herceg 1, T. Fabris 1, Sunar (1 obrana), Mihaljević. TRENER: Zoran Bajić. SOLARIS: M. Šparada (10 obrana), Jakovčević, Vrcić, Rak 1, Čondić Kadmenović, D. Butić, Kreković, Radan 1, J. Penava 4 (1-1), Sirovec, N. Burburan, T. Šparada 1, L. Štrkalj, Brajković. TRENER: Denis Seferović PETERCI: Mladost 1-1, Solaris 1-1. OSOBNE POGREŠKE: Mladost 9, Solaris 8. TREĆA OSOBNA POGREŠKA: Dadvani (29).REALIZACIJA IGRAČA VIŠE: Mladost 3-7 (43%), Solaris 3-8 (38%). ----------------------------------------------------------------------------- KPK - MORNAR BS 2:15 (0:3, 1:4, 0:5, 1:3) KORČULA - Plivalište Gojko Arneri. Suci: Miloslavić i Savinović (Dubrovnik). KPK: D. Skokandić (7 obrana), A. Radovanović, V. Radovanović, Borovina, Begović, Vang, Antonijenivić, Joudrie, Tedeschi 1, Cvjetković, Čale, Dumančić, McKnight, Bjelopera 1. TRENER: Marjan Kosović. MORNAR BS: Kordić (6 obrana), Uvodić, Hrvatić 2 (1-1), R. Akrap 1, L. Penava (0-1), Buzdovačić 1, Bušelić 4 (1-1), D. Akrap 3, Čumbelić 3 (1-1), Duhović 1 (1-1), Gudurić, Knežević, Pavić (2 obrane), Majić. TRENER: Boris Pavlović. PETERCI: KPK -, Mornar BS 4-5. OSOBNE POGREŠKE: KPK 8, Mornar BS 6. REALIZACIJA IGRAČA VIŠE: KPK 0-6, Mornar BS 2-3 (66%). ----------------------------------------------------------------------------- JADRAN - MEDVEŠČAK 24:4 (6:1, 5:2, 4:0, 9:1) SPLIT - Plivalište Poljud. Suci: Rogić (Zadar) i Blašković (Dubrovnik). JADRAN: Anić (8 obrana), Burić, Marinić Kragić 7 (2-2), Čagalj 1, Z. Butić, Dodoja 2, Bukić, Tomasović 3, Delić 2 (1-1), Dobud 1, Šetka 3, Dužević 3, Stričević (1 obrana), Stojanac 2 (1-1). TRENER: Jure Marelja. MEDVEŠČAK: Čelar (8 obrana), Ratej 1, Car 1, Bušić, Matešić, Ljepava, Škegro, Levnaić, Miljak 1 (1-1), Paić, Brajković 1, Brčić, Udović, Poropat. TRENER: Ivan Rukavina. PETERCI: Jadran 4-4, Medveščak 1-1. OSOBNE POGREŠKE: Jadran 4, Medveščak 11. TREĆA OSOBNA POGREŠKA: Paić (24), Brajković (31). REALIZACIJA IGRAČA VIŠE: Jadran 6-10 (60%), Medveščak 1-3 (33%). ----------------------------------------------------------------------------- PRIMORJE EB - POŠK 14:9 (3:4, 3:2, 4:2, 4:1) RIJEKA - Plivalište Zdravo Ćiro Kovačić. Suci: Gavrilović i H. Jambrović. PRIMORJE EB: M. Čubranić (3 obrane), L. Babić, Te Riele, Kadivec 2, Brubnjak 6, Da. Brguljan 3 (1-1), N. Čubranić 1, K. Babić 1, Tomić, Muslim 1, Crippa, Tončinić, Dipić, G. Burburan. TRENER: Igor Hinić. POŠK: L. Podrug (9 obrana), Carev, Ćubelić, Bezer, Perić, Prižmić 2, Gadža 3, A. Elez, Janković 2 (0-1), Carrieri, Borovčić Kurir 2, Tonković. TRENER: Joško Kreković. PETERCI: Primorje EB 1-1, POŠK 0-1. OSOBNE POGREŠKE: Primorje EB 8, POŠK 15. TREĆA OSOBNA POGREŠKA: Perić (10), Gadža (26), Te Riele (32). REALIZACIJA IGRAČA VIŠE: Primorje EB 5-14 (36%), POŠK 2-7 (29%). ----------------------------------------------------------------------------- JUG AO - ZADAR 1952 17:8 (5:0, 4:4, 3:3, 5:1) DUBROVNIK - Plivalište Gruž. Suci: Kuzmanić i Tošić. JUG AO: I. Jurišić (16 obrana), Burđelez 1, Kolak 1 (1-1), Zvono, Prkoča 1, I. Vukojević 2, Biljaka 2, Lončarić, Kržić 2, Pavlić, Grgurević 4, Bobić 1, Brzica, Mozara 3. TRENER: Vjekoslav Kobešćak. ZADAR 1952: Đula, Čolak, Raci 1, Bašić, Čačić 1, M. Jovančević 3 (1-1), Donđivić 1, Cicero 1, Eškinja, Zelić, R. Jurišić, A. Martinović 1 (1-1). TRENER: Ive Radetić. PETERCI: Jug AO 1-1, Zadar 1952 2-2. OSOBNE POGREŠKE: Jug AO 13, Zadar 1952 7. REALIZACIJA IGRAČA VIŠE: Jug AO 2-6 (33%), Zadar 1952 4-11 (36%). ----------------------------------------------------------------------------- Poredak: Jadran 22, Jug AO 22, Mladost 21, Primorje EB 18, Solaris 12, Mornar BS 9, Medveščak 6, POŠK 4, KPK 4, Zadar 1952 0. Mile Smodlaka Mile Smodlaka nije više trener prve momčadi vaterpolista Jadrana. Posljedica je to, čak i ne previše šokantna ili iznenađujuća, nakon što je u razmaku od tri tjedna Jadran izgubio dva finala ili dvije utakmice za pokale. Prvo Superkup u Zadru, 20. studenog, a potom ovog tjedna, minuli četvrtak točnije i nacionalni kup u Zagrebu. U oba navrata od istog suparnika, Juga AO. - Sporazumno smo se, klub i Mile razišli što se tiče rada s prvom momčadi - potvrdio nam je informaciju Mladen Drnasin, predsjednik vaterpolista Jadrana. - Mile Smodlaka ostaje i dalje u klubu, radit će s mlađim uzrastima, isto ono što je radio i prije nego smo ga imenovali prvim trenerom. Novog ćemo trenera imenovati nadam se do konca sljedećeg tjedna, a dotad će, počev s utakmicom Lige prvaka u utorak (13. prosinca) protiv Olympiacosa u našem bazenu, momčad voditi dosadašnji Smodlakin pomoćnik, Marin Kliškinjić. Tu je uostalom i Dejan Savičević, naš sportski direktor koji je i dosad praktički bio u stožeru, plus još jedan vjerojatno trener iz juniorskog pogona. Nakon dva izgubljena finala ove sezone, tri ukupno ove kalendarske godine, ali i očitog pada u igri odnosno nemogućnosti dosizanja prave prezentacije sastava koji je pun kvalitetnih, vrhunskih igrača, bilo je očito da su neke niti "popucale", da su promjene vrlo vjerojatno. Uostalom, još tijekom polufinala Kupa u Zagrebu, Jadran - Solaris, u utakmici u kojoj su se Splićani do zadnjih nekoliko minuta mučili sa Šibenčanima, zamijetili smo sportskog direktora Dejana Savičevića kako je nervozno hodao u samom kutu bazena. Na trenutak je činilo nam se čak malo i izašao, pa se vraćao. Očigledni znaci nervoze, nespokoja. - Jednostavno, nismo pružali u vodi ono što i koliko mi znamo da ta momčad vrijedi i može, ali što se od njih i očekuje. Jednostavno, nema se tu što dalje za dodati, nekako smo morali reagirati - naveo je predsjednik kluba Mladen Drnasin. Mile Smodlaka Kontaktirali smo i sad već bivšeg trenera Milu Smodlaku za prvu reakciju. - Iskreno, mi smo razgovarali o ovakvoj opciji, o tomu da se povučem s mjesta prvog trenera čak i ranije. Čak i večer uoči finala Kupa. Već neko vrijeme osjećam da to nije to. Jednostavno, negdje smo se, "na putu razišli", igrači i ja. Nikako nisam uspio dobiti ono što sam tražio. Imali smo kao što sam rekao neke razgovore na ovu temu i ranije. Mislim da se ništa ne bi promijenilo i da smo osvojili trofej Kupa - veli trener Mile Smodlaka. Popucane niti dale su se za primijetiti uistinu u načinu na koji Jadran igra u posljednje vrijeme, a možda je samo "eruptiralo" s finalom Kupa. U zadnje dvije četvrtine protiv jugaša, Jadran je postigao samo 1 gol. Netipično je bilo puno tehničkih pogrešaka za igrače neosporno tako visoke klase. Ne znamo samo u čemu je točno bila "kvaka". To ipak može najjasnije, najpreciznije procijeniti netko to je sastavni dio svlačionice. Sve ostalo, gledano sa strane, može biti nagađanje. S većim ili manjim postotkom preciznosti u procjeni. - Meni je najviše kao treneru smetalo što nismo izgledali kao ekipa, kao momčad. Ne smeta mene ni pogođena vratnica, ni tehnička pogreška, već ovo što sam naveo i s tim se nisam mogao nositi već neko vrijeme. Sad mi je jedino možda žao što se na ovakav korak, na podnošenje ostavke nisam odlučio i ranije, odnosno odmah nakon izgubljenog Superkupa u Zadru. Nisam bio optimist baš prevelik ni prije Kupa, predugo sam u ovomu da neke stvari ne uočavam, ne vidim i zato mi je krivo što se nisam ranije povukao. Nisam se više ni ja osjećao ugodno u takvoj ulozi. Možda bi to malo izmijenilo neko stanje uoči Kupa, možda bi tada neka promjena malo "prodrmala" momčad, možda bi osvojili Kup, ali to su sad nagađanja. Opet ponavljam, vjerujem da čak i da smo osvojili Kup i sa mnom kao trenerom, ne bi se dalje pomaknuli - završio je Mile Smodlaka. Podsjetimo, Smodlaka je preuzeo prvu momčad Jadrana koncem siječnja 2020. u zadnjim danima tadašnjeg EP u Budimpešti, dok je bio jedan od dvojice tadašnjih pomoćnika izbornika Barakuda Ivice Tucka. Drugi je pomoćnik tada bio Sandro Sukno. Jadran je stvarao (i stvorio) respektabilnu momčad, doveo velika pojačanja, postao konkurentan za vrh u hrvatskom vaterpolu, te nastupao u Ligi prvaka. Mile Smodlaka ostaje upamćen i kao trener koji je s Jadranom osvojio prvi uopće trofej tog kluba u samostalnoj Hrvatskoj (nacionalni kup 2021. godine). JUG AO - JADRAN 10-5 (3:2, 4:2, 2:0, 1:1) JUG AO: Popadić (13 obrana), Burđelez, Fatović 2, Zvono, Joković 2, I. Vukojević 1, Biljaka, Lazić 1, Kržić, Kakaris 1, Grgurević, Žuvela 3, Jurišić (1 obrana), Mozara. TRENER: Vjekoslav Kobešćak. JADRAN: Marcelić (10 obrana), Burić, Marinić Kragić, Čagalj 1, Z. Butić 1 (1-1), Pejković, Bukić 1, Tomasović 1, Delić, Dobud, Šetka, Dužević, Stričević, Zović 1. TRENER: Mile Smodlaka. PETERCI: Jug AO -, Jadran 1-1- OSOBNE POGREŠKE: Jug AO 13, Jadran 11. ISKLJUČENJE S PRAVOM ZAMJENE: Burić (29). REALIZACIJA IGRAČA VIŠE: Jug AO 4-9 (44%), Jadran 4-12 (33%). Prvi put nakon 2018. godine, a ukupno 15. put u povijesti, vaterpolisti Juga AO osvajači su Hrvatskog kupa. Pa, i ne samo to. Poveli su protiv splitskog Jadrana ove sezone 2-0 u trofejima, jer su nakon Superkupa u riznicu "pospremili" i nacionalni kup. Zasluženo, uvjerljivo, nadmoćno. U velikoj mjeri je ova pobjeda Dubrovčana temeljena na izvrsnoj obrani koja je udaljila splitske centre daleko od gola Tonija Popadića. Uz to je potpuno neutraliziran napadački učinak Jerka Marinića Kragića, ali i kapetana Splićana Anela Šetke (0-3), pa i Luke Bukića (1-5). U biti, pojednostavljenim rječnikom, Jug AO primarno temeljem vrhunske obrane ostvario pobjedu za "Božićni kup". Početak dosta sličan onomu iz posljednjeg susreta ovih dviju momčadi, zadarskog ogleda u Superkupu, 20. studenog. Drugim riječima, dugačko početno razdoblje bez pogodaka. Takvo što se ne mora toliko zahvaliti vratarima Popadiću i Marceliću (čime nismo zapisali da su bili slabi, ni govora, već je jednostavno svoje učinio spoj vrlo velike usredotočenosti Splićana i Dubrovčana na defanzivne zadatke. Na prvi je gol valjalo pričekati malo više od četiri minute, a onda kada je krenulo s "ljuljanjem" mreža, prva dva gola su dali u biti... mladostaši! Ne, nismo pogriješili i ne radi se o zatipku. Franko Lazić i Ivan Domagoj Zović bili su strijelci. Lazić za Jug AO, Zović za Jadran, ali obojica donedavno u Mladosti. Dobro, ovo s zove ipak samo digresija. Do kraja prve dionice još je lijepo "zavukao" Maro Joković na postavljenu obranu, pronašavši rupu, prolaz kroz šumu ruku koji samo on lako vidi, nego zna i pogoditi (3:1). No, jednako tako valja pohvaliti i uigranu akciju s igračem više Jadrana, asist Marinića Kragića na lijevo krilo Luki Bukiću koji filigranski precizno pogađa "žabicu" za smanjenje vodstva Gospara, (3:2). Vjekoslav Kobešćak, strateg Dubrovčana u jednom je naumu uspio u finalu. Otvaranje utakmice jugašima je bilo daleko bolje od onih u posljednjih mjesec dana. Prvi snajperist Splićana, reprezentatiac Marinić Kragić solidno dobro pokrivan, u početnim se minutama pretvorio u prvog asistenta. Nakon dodavanja za Bukićev gol, početkom druge dionice je s igračem više sjajno poslužio još bolje uplivanog Marina Čaglja za novo izjednačenje, (3:3). Imao je Jadran i priliku za prvo vodstvo, igrača više, ali Franko Lazić igra sjajnu i obranu, te je blokirao u tom trenutku već drugi put splitsku "neman", JMK. Što nisu uspjeli Splićani, jesu Dubrovčani odnosno njihov mladi dijamant, Marko Žuvela. Pro gol za 4:3, pa nakon poravnanja Butića iz peterca (4:4), još jedan šut u Žuvelinom stilu. Vanjska pozicija, srednji vanjski u ovom napadu za vodstvo, 5:4. I početak njegovog malog showa, ali i laganog jugaškog odvajanja. U zadnje dvije minute naime pogađa onaj najstariji među jugašima, Maro Joković maestralnom preciznošću, samo njemu svojstvenom i kojom nas oduševljava bez prestanka od 2007. Gol za 6:4, a točno 40 sekundi kasnije red je došao opet na Marka Žuvelu. Sada s lijevog vanjskog, visoko se uzdiže, do pojasa i preko ruku obrambenog zida jadranaša pogađa Marcelićevu mrežu. Tri razlike u poluvremenu nije još baš riješena utakmica, ni približno, ali ipak pruža nemalenu ne samo rezultatsku nego i psihološku prednost. Ona je postala još veća kada je krajem druge i početkom treće četvrtine 3-4 sjajne obrane "vezao" vratar jugaša, Toni Popadić. Nije baš zanemarivo spomenuti i da je najbolji strijelac Jadrana, Marinić Kragić sredinom treće četvrtine imao šut 0-4. Uvukla se nervoza u splitske redove koja se ponajprije očituje u brzopletosti u napadu, silnim pogreškama u ofenzivnom dijelu, pa onda u tzv. tehničkim pogreškama, gdje su im ponekad jugaši i nevjerojatnom lakoćom oduzimalo loptu. Kada bi čak i izradili pokoji šut odnosno prostor za njega, jadranaši bi tada u izvedbi udarca bili vrlo loši, ponekad i pucali izravno u Popadića. Pa, kada nisu "htjeli" jadranaši, onda hoće i znaju jugaši. Točnije, kapetan Loren Fatović koji je u razmaku od nepune jedne minute, pred kraj treće dionice smjestio dvije lopte iza Marcelićevih leđa. Pet razlike, vodstvo 9:4 uoči zadnje četvrtine... To nam se ipak činilo, kako rezultatski, tako i kroz govor tijela Jadranovih igrača kao gotovo utakmica. Već tada. I nije nam se samo činilo, bilo je tako. Vjekoslav Kobešćak, trener Jug AO: - Ovo je vjerojatno naša obrambeno gledano najbolja utakmica ove sezone. Prvenstveno bi ipak čestitao i Jadranu na ovom finalnom dvoboju. No, još ćemo se mi ‘gledati‘ ove sezone. Što se nas tiče, velika radost s još jednim trofejom. Imali smo jako dobrih zadnjih mjesec dana, igra vrlo dobra, stalno se dižemo i ništa... Dobit će zasluženo "čak" 3 slobodna dana. Marko Žuvela: - Definitivno smo pobijedili zahvaljujući obrani. U trećoj četvrtini niti jedan primljeni pogodak, u četvrtoj samo jedan. Zbili smo redove, igrali smo odličnu obranu na čelu s našim Popadićem. Blokirali bi sve, a ono što bi i prošlo, Pop bi odlično branio. Imao je nekoliko vrhunskih obrana. S druge strane u napadu nismo srljali, nismo im dopustili niti kontru što je njihova vrlina, prednost inače. Franko Lazić: - Osvojili smo prvo Superkup, jedno novo natjecanje, sada i ovaj Kup koji je možda i malo bitnije jer ima neku tradiciju. Drago mi je da smo ušli tako u sezonu, s dva pokala. Sad se prebacujemo još i na Premier ligu i Prvenstvo Hrvatske, kao natjecanja u kojima želimo osvojiti trofej. Vaterpolistice Mladosti osvojile Kup Hrvatske MLADOST - POŠK 1937 7:6 (1:2, 0:0, 3:4, 3:0) MLADOST: Medvešek (10 obrana), Miljković, Alfirević, Stipanov, Lordan, Skelin 2, Medić 2, Glas 2, Lončar, Brnetić 1 (1-1), Crnički, Kangler, Frketić, Božan. TRENERICA: Mia Šimunić. POŠK 1937: Buljac (11 obrana), Lulić 2, Pešić, Ružić, Tudor, Šistov, Srhoj 1, Brzović, Matošić, Rožić 2 (1-1), Eterović, Sinković, Šain, Srdanović 1. TRENER: Višeslav Sarić. PETERCI: Mladost 1-1, POŠK 1937 1-1. OSOBNE POGREŠKE: Mladost 9, POŠK 1937 13. TREĆA OSOBNA POGREŠKA: Eterović (20), Srdanović (26), Pešić (30). REALIZACIJA IGRAČICE VIŠE: Mladost 3-12 (25%), POŠK 1937 3-8 (38%). Žabice su imale u otvaranju utakmice, odnosno cijelu prvu dionicu i problema s realizacijom igračice više, a onda je logično stigla i kazna u zadnje dvije minute. Lara Srhoj za poravnanje, te Iva Rožić koja je prvo izborila, pa potom i realizirala peterac za vodstvo Splićanki 2:1. Druga četvrtina, pak, nula. I od golova i igre. Drugo je poluvrijeme bilo bolje, zanimljivije. Splićanke su sredinom treće četvrtine povele 4:1, da bi se u zadnju četvrtinu ušlo s vodstvom gošći 6:4 i taj je rezultat bio aktivan sve do zadnje tri minute. Tu je uslijedio preokret, golovi u nizu mladostašica (Glas, Skelin i zadnji gol Medić samo 50 sekundi do kraja), za konačno slavlje Zagrepčanki. Za najbolju igračicu finala (Trofej Turbo) proglašena je naime Ria Glas iz Mladosti. Matea Skelin i Marko Bijač - najbolji u hrvatskom vaterpolu 2022. Odličan običaj od 2007. baštini Hrvatski vaterpolski savez. Pri kraju godine, u prosincu, u pravilu vezano uz završni turnir Kupa, večer uoči finala organiziraju se Noć hrvatskog vaterpola. Trenuci za zajedničko okupljanje praktički gotovo pa cijele vaterpolske zajednice u Hrvata, ali i onaj trenutak kada se nagrađuju najbolji u minulih 12 mjeseci, kao i zaslužni za neko puno duže vremensko razdoblje... Noći hrvatskog vaterpola povremeno i mijenjaju svoje ime. Takve su nam u biti daleko najdraže, njih priželjkujemo, njima se veselimo. Naime, u godini u kojoj se osvoji zlato - u vaterpolu se samo zlata slave - ovakve svetkovine bivaju preimenovane. Pa smo tako imali Noć svjetskih prvaka 2007. i 2017. godine, zatim Noć olimpijskih pobjednika 2012. i Noć europskih prvaka 2010. i... Ove godine, dakako. Ne trebamo dalje pojašnjavati što, kako, kada i zašto. Marko Bijač U živom je sjećanju grotlo Spaladium Arene u Splitu, koncem kolovoza i početkom rujna. Turnir na kojem je Hrvatska i drugi put od osamostaljenja osvojila naslov prvaka Europe. E pa, u srijedu navečer su se u zagrebačkom klubu Lauba prisjećali vaterpolisti cijele 2022. - ne zaboravimo ni četvrto mjesto na SP u Budimpešti - ali osobito se nazdravljalo zlatu u Splitu i najboljem hrvatskom vaterpolistu 2022. Nemojte ni pitati “kojem”. Prisjetite se samo opet tog Spaladiuma i 9000 grlatih navijača na tribinama. Ukupno, u šest susreta 51.000 gledatelja. Četiri utakmice s po 9000 navijača (pun kapacitet) te po jedna sa 7000 odnosno 8000. To su brojke koje su za vaterpolski sport brutalne. U biti, s iznimkom nogometa, za sve ostale su to brojke za dubok naklon. Baš kao što to isto zaslužuje čovjek kojem je klicala Spaladium Arena, vjerujemo i cijela Hrvatska. Marko Bijač! Dubrovačka hobotnica, čuvar mreže atenskog Olympiacosa, čudesno je branio vrata Barakuda proteklog ljeta. Upravo su u tijeku različiti izbori, glasovanja za najboljeg vaterpolista u Europi, svijetu. Biraju FINA, LEN, glasuju najpoznatija svjetska igračka i trenerska imena, te Marko Bijač stoji jako dobro. Visoko je u plasmanu. Onda nimalo ne čudi da je Marko Bijač i laureat inače 35. tradicionalnog izbora Večernjeg lista za Vaterpolista godine u Hrvatskoj. Sjećamo se našeg razgovora, dan uoči finala EP protiv Mađara. Pričali smo o svemu, pa tako i o cijeloj dotadašnjoj godini, njegovoj formi i nekim obranama u kojima je prkosio zakonima fizike. Jer, jedno je braniti, stati ispred gola, ali na čvrstoj podlozi (travi, parketu, pa i ledu), ali u vodi se uzdizati i držati tijelo do pojasa iznad razine, radeći tzv. škare i braniti, skakati, izvoditi parade, premještati iz kuta u kut... Hrvatska vaterpolska vrsta “Teško je nama vratarima pričati, procjenjivati nešto, posebno pričati o sebi ili tako nekim trenucima iz karijere. Sigurno da ima boljih i lošijih trenutaka, u sportu je to normalno. Pogotovo nama golmanima. Tu je sve malo istaknutije jer čim nisi na 100%, odmah se svaka pogreška vidi. O sebi mi je pričati teško, ali ono što mogu reći je da se osjećam dobro. Cijelo ljeto se tako osjećam i nadam se da će tako biti i u predstojećoj posljednjoj utakmici reprezentativne sezone”. Tako je zborio Marko Bijač za SN dan uoči finala u Splitu. Znate kako je završilo. Marko Bijač je - sasvim razumljivo - osvojio i naslov najboljeg vratara Europskog prvenstva. Dometnimo još da je nagradu za najbolju vaterpolisticu osvojila Matea Skelin (Mladost), u izboru Ratka Rudića, Perice Bukića, Milivoja Bebića, te Mie Šimunić, Darija Bojčića, Aljoše Kunca i Marija Ćalete. Večernjakov izbor Vaterpolist godine 1. Marko Bijač (Olympiacos) 47 2. Josip Vrlić (Radnički) 36 3. Jerko Marinić Kragić (Jadran) 28 4. Konstantin Harkov (Jadran/Brescia) 19, 5. Loren Fatović (Jug AO) 18, 6. Marko Žuvela (Jug AO) 17, 7. Andrija Bašić (Palermo/Waspo 98 Hannover) 13, 8. Rino Burić (Jadran) 6, 8. Maro Joković (Jug AO) 6, 10. Luka Bukić (Jadran) 5, 11. Luka Lončar (Pro Recco) 1. Shodno glasovima, momčad godine bi bila: Bijač, Žuvela, Fatović, Bašić, Marinić Kragić, Harkov i Vrlić. Večer darivanja, Ante Gelo, A strana... Bila je to večer darivanja odnosno odavanja priznanja, pa je tako priznanje HVS-a za poseban doprinos hrvatskom vaterpolu dobio Alen Pešušić, dugodišnji opunomoćenik i član Stegovnog suda HVS-a. Posebno priznanje HVS-a dobio je Renato Živković, dugodišnji glavni tajnik HVS-a, prvi čovjek organizacije EP u Splitu, a od početka studenog, direktor LEN za vaterpolo. Do kasno u noć mnoštvi uzvanika i gostiju u Laubi su zabavljali nadareni mladi pjevači i pjevačice koje poznajemo iz HTV-ove emisije A strana u pratnji Ante Gele. (dba) JUG AO - MLADOST 12:9 (2:2, 5:5, 3:0, 2:2) ZAGREB - Plivalište uz Savu. Gledatelja 200. Suci: Periš i Tiozzo. Opunomoćenik: Prvan (svi iz Splita). JUG AO: Popadić (11 obrana), Burđelez, Fatović 6, Zvono, Joković 1, I. Vukojević, Biljaka 1, Lazić (0-1), Kržić, Kakaris, Grgurević, Žuvela 4 (1-1), Jurišić (1 obrana), Mozara. TRENER: Vjekoslav Kobešćak. MLADOST: Jurlina (5+1 obrana), J. Bušić, Dadvani, Vrbnjak 1, Gluhaić 2, Jelača 2, Adeišvili, Rakovac 1, Elez, Mijić 3, Herceg, T. Fabris, Sunara, Mihaljević. TRENER: Zoran Bajić. PETERCI: Jug AO 1-2, Mladost -. OSOBNE POGREŠKE: Jug AO 9, Mladost 8. ISKLJUČENJE S PRAVOM ZAMJENE: Adeišvili (32). REALIZACIJA IGRAČA VIŠE: Jug AO 3-5 (60%), Mladost 5-9 (55%). U 31. finalu Hrvatskog vaterpolskog kupa, Jug AO će igrati čak 27. put. Izborili su to jugaši temeljem pobjede u polufinalu nad mladostašima u prvom srazu polufinala završnog turnira Kupa. Međutim, puno teže od onog što su mnogi očekivali. Isključivo zbog kvalitete Mladosti, ne slabosti Juga AO. Ono što nam je prvo "upalo" u oči i prije početka susreta jest da je Mladost imala u zapisniku obojicu uoči utakmice zbog bolesti dvojbenih igrača, Tina Fabrisa i centra Sandra Adeišvilija. Međutim, očigledno je da nisu bili sto posto spremni. Uostalom, ako smo dobro primijetili, gruzijski je centar prvi put ušao u igru tek sredinom druge četvrtine. Dvije smo minute morali pričekati na prvi uopće šut na gol. Žuvela (Jug AO) odnosno Jelača (Mladost). Prvi je šut završio u bloku i to Jelače, dok je pokušaj kapetana mladostaša ukrotio vratar Gospara, Popadić. Golovi su redali u kasnijim minutama. Dubrovčane je u vodstvo doveo kapetan Fatović, izjednačila je osječka ljevica u zagrebačkim redovima, Mijić. Nešto je kasnije, kada govorimo o kretanju rezultata, Jug AO ponovo poveo (Žuvela s igračem više), ali na jednaki je način uzvratila Mladost i to sjajnim golom (Gluhaić) u zadnjoj sekundi isteka napada s igračem više. Generalno, Mladost nas je ugodno iznenadila. Već smo bili navodili zadnjih tjedana da su Žapci "podignuli", ali tek se u odnosu sraza s jednom moćnom momčadi kakav je Jug AO, mogli vidjeti i koliko puno. Drugu četvrtinu je Mladost nastavila istim ritmom. Obrana zonska i fenomenalno disciplinirana. Jugaši su imali do sredine druge dionice igrača više 0-2. U napadu su pak mladostaši s vanjskih pozicija "bušili" vratara Popadića, pa su Zagrepčani i poveli čak, 6:4. Trener gostiju je kod 5:4 za Žapce promijenio vratara Popadića za mlađahnog Jurišića. U prvom je napadu Žabaca i on "popio" gol "izvana", Rakovac (4:2). Sada je strateg jugaša pozvao i minutu odmora. Valjalo mu je smiriti svoju momčad odnosno pronaći serum protiv sve opasnijeg ZG virusa, pa prije nego pređe u pandemiju... Za Vjeku Kobešćaka je sjajna okolnost što ima dragulja optočenog dijamantima - Lorena Fatovića. Dečko je postigao tri uzastopna gola, preokrenuo iz 4:6 u 7:6. U prve dvije četvrtine je već ubilježio 5 golova i 1 asist. Loren je odigrao simultanku za 5. Tek je u trećoj četvrtini Jug AO prelomio utakmicu i osigurao plasman u finale. Žuvela s igračem više, pa opet Fatović i to s dva čak igrača više, i ponovo Žuvela za 10:7 uoči zadnje četvrtine. JADRAN - SOLARIS 13:8 ZAGREB - Plivalište uz Savu. Gledatelja 100. Suci: Matijević (Zagreb) i Radičević (Dubrovnik). Opunomoćenik: Brala (Rijeka). JADRAN: Marcelić (11 obrana), Burić 1, Marinić Kragić 4 (2-2), Čagalj 1, Z. Butić, Pejković 1, Bukić 2, Tomasović, Delić 1, Dobud 1, Šetka, Dužević 2, Stričević, Zović. TRENER: Mile Smodlaka. SOLARIS: M. Šparada (8 obrana), Jakovčević 1, Erak 1, Rak, Vrcić, D. Butić 1, Kreković, Radan, J. Penava 2, Sirovec 2, N. Burburan 1, T. Šparada, L. Štrkalj, Brajković. TRENER: Jure Marelja. PETERCI: Jadran 2-2, Solaris -. OSOBNE POGREŠKE: Jadran 8, Solaris 12. TREĆA OSOBNA POGREŠKA: Kreković (10), Bukić (26). REALIZACIJA IGRAČA VIŠE: Jadran 4-10 (40%), Solaris 2-8 (25%) Kako je počela druga polufinalna utakmica Hrvatskog kupa, pomislili smo da je to jedna od onih u kojima novinar cijelo izvješće može ispisati već tijekom ili najkasnije do kraja treće četvrtine. Ostaje tek pričekati konačne brojke rezultata. Doista je na to i nalikovala utakmica nakon početnih pet minuta. Luka Bukić s igračem više s lijeve strane, pa Jerko Marinić Kragić dvaput - jednom ‘iz igre‘, drugi put iz kaznenog udarca. U pet minuta glatkih 3:0 i puna kontrola utakmice. Jedino što su jadranaši pomislili isto kao i ovaj novinar - "tekma je gotova, ‘ajmo sad pričekati kraj". Razlika je u tomu što si novinar može ponekad priuštiti luksuz čekanja ili ovakve pogreške, ali u sportu slijedi kazna. Šibenčani se ni najmanje nisu predavali, nisu ostali dojmljeni brzim i visokim vodstvom. Solaris je uzvratio svojom serijom 3-0 (Erak i dvaput Penava) za izjednačenje 3:3 nekoliko sekundi prije kraja prve četvrtine. Uspio je Solaris izjednačiti i još jednom, početkom druge dionice (4:4 - prekrasna šrauba Sirovca). Jadran bi zapravo bio i u puno većim problemima da nisu u svojim redovima imali vratara Ivana Marcelića u svojem klasičnom, briljantnom izdanju. U prvoj polovici utakmice je već imao 8 obrana. Iako, to ponešto govori i o propusnosti splitske obrane koja je dopustila da im Šibenčani odapinju toliko ‘strijela prema njihovom šatoru‘. Jadran je iznova poveo i to s dva gola (6:4) preko centra Antonija Duževića i s ovim se brojkama krenulo u treću dionicu. U njoj je splitskog stratega Milu Smodlaku i njegove igrače čekalo novo iznenađenje, nova muka. Prvo Noa Burburan, a onda i Borna Sirovec pogađaju za izjednačenje - 6:6! Točno tri i pol minute prije kraja treće četvrtine. Međutim, u zadnjim sekundama je postalo i još ozbiljnije, za Splićane dramatičnije, za Šibenčane uzbudljivije. Paolo Jakovčević je pogodio za vodstvo Solarisa 7:6 samo 23 sekunde do kraja četvrtine. Dvije sekunde prije kraja ovog dijela izjednačio je za Jadran Luka Bukić (7:7). Utakmica je odlučena tek 4 minute prije kraja. Naime, početkom zadnje četvrtine lijepim golom Dobuda u prvom napadu, pa i Marina Čaglja, Jadran je poveo 9:7. To je još uvijek, pet i pol minuta prije kraja bila sasvim "otvorena utakmica" sve dok Jadran nije četiri minute prije kraja izveo silovitu kontru, a u njoj njihov najbolji strijelac - Jerko Marinić Kragić. Sigurna egzekucija za 10:7, a imajući u vidu malo minuta do kraja, to je bilo to. Konačan rezultat je klasičan primjer statističke varke. Ni približno to nije bilo tako lako za Jadran. Maro Joković (s loptom) - igrač s najviše trofeja pobjednika Hrvatskog kupa, 10 Nakon tri tjedna svakodnevnog i uzastopnog vrhunskog globalnog nogometa, osvanuo je prvi dan bez nogometa. Pače, puna dva dana, srijeda i četvrtak. E, a to su kao zapeti čekali... vaterpolisti! Nije da se u ovom sportu nije igralo i minula tri tjedna. Štoviše, odigrano je u tom razdoblju znatno više utakmica nego u Kataru, što za vaterpolo i nije neko čudo, ali u ovom su sportu čekali samo slobodni "prozor" za uprizorenje svojeg spektakla. Na nacionalnoj razini, doduše. Zagrebački bazen uz Savu, ali i cijela hrvatska metropola, poprištem su pravog hrvatskog vaterpolskog festivala. Od utakmica, pred nama su oba muška polufinala Kupa, pa onda dan kasnije i finala, seniorke i seniori. No, u ova dva dana u Zagrebu će se smjestiti i proslava Noći vaterpola odnosno ove godine Noći europskih prvaka, proglašenja najboljeg hrvatskog vaterpolista odnosno vaterpolistice, uz dodatni prigodni svečarski program. Niti to nije sve, jer četvrtak donosi i redovnu Skupštinu Hrvatskog vaterpolskog saveza. Dakako, u središtu pozornosti je ipak sportsko nadmetanje, utakmice za pokale. Prvenstveno završnica dakako muškog Kupa i već sada zapisujemo, očekivani novi "sudar" Jadrana i Juga AO. Klubova koji su finalni par činili i prošle sezone. Dviju momčadi koje bitno odskaču kvalitetom drugu godinu zaredom, te bi doista bilo malo čudo (hm, malo veće čudo) pa da Mladost iznenadi Gospare, a Solaris prošlosezonske pobjednike, Splićane. Kup nadmetanje, nerijetko neslužbeno zvano i Božićni kup jer je u najvećem broju slučajeva terminski bilo odigravano malo prije Božića, desetljećima je bilo i natjecanje za prvi pokal u sezoni. Ne i ove sezone. Iz jednostavnog razloga što smo prije tri tjedna već imali podjelu prvog trofeja. Inauguralnog natjecanja u našem vaterpolu, Superkup. Ovaj pokal za kojeg se igralo u Zadru, od 20. studenog resi vitrine Juga AO. Dubrovčani su naime bili bolji od Jadrana (14:11). Kupa glede, Splićani brane naslov koji su osvojili prošle godine, također u Zagrebu pobijedivši Jug AO, zanimljivo također 14:11. Iako, to je mala varka jer je nakon prve četvrtine bilo čak 5:1, pa početkom druge i 6:1 za Jadran. Dubrovčani se pak gotovo pa ne sjećaju čari osvajanja ovog trofeja. Posljednji je put u Gruž odsjeo prije četiri godine, 2018! Nakon toga je Kup osvaja dvaput Mladost, te kako smo naveli prošle godine Jadran. Gledano malo kroz povijest, u dosadašnjih točno 30. izdanja Hrvatskog kupa, najuspješnija je momčad Jug s 14 pobjeda ili trofeja, a slijedi ga Mladost s 10. Zanimljivo da Jadran, klub iznimne tradicije, s dva naslova prvaka Europe, ima samo jedan kup. Da, taj lanjski! Nije to jedina statistička zanimljivost. Sljedeća (pretpostavljamo oba dana) u bazenu uz Savu ćemo gledati istinsku legendu hrvatskog vaterpola, čudesnog Maru Jokovića, čovjeka sa 60 medalja(!?), klupskih i reprezentativnih. Ljevoruko čudo iz Cavtata s 10 osvojenih hrvatskih kupova, najtrofejniji je igrač u povijesti ovog natjecanja. Makar, blizu su još neki zanimljivi likovi. Recimo, obojica trenera, Juga AO i Jadrana. Vjekoslav Kobešćak također ima 10 kupova (5 igračkih i 5 trenerskih), dok Mile Smodlaka (Jadran) zaostaje jako malo jer ima 9 kupova (8 igračkih i 1 trenerski). Dalje slijedi recimo Andro Bušlje (7 kup-pokala), trenutačno u Olympiacosu. Dosadašnji osvajači Hrvatskog kupa 14 - Jug Dubrovnik 10 - Mladost Zagreb 4 - Primorje Rijeka 1 - POŠK Split 1 - Jadran Split Raspored i satnica FF Kupa Srijeda, 7. prosinca - polufinala muškarci ZAGREB (17.30) Jug Adriatic osiguranje - Mladost (HTV 2) ZAGREB (19.00) Jadran - Solaris (HTV 2) Četvrtak, 8. prosinca - finala ZAGREB (17.30) ŽAVK Mladost - POŠK 1937, finale žena (HTV 2) ZAGREB (19.00) finale muškarci (HTV 2) Ivan Buljubašić, Mislav Vrlić, Ivo Bego i Yusuke Inaba Hrvati i Japanci zajedno gledaju sraz iz Katara u... Trstu!? Naime, u spomenutom gradu i tamošnjem talijanskom vaterpolskom prvoligašu Triesteu, najugodnijem iznenađenju Serie A prošle sezone, igraju četvorica stranaca. Trojica su Hrvati. Bivši igrač Barakuda Ivan Buljubašić, potom Mislav Vrlić, mlađi brat reprezentativnog centra Josipa, te Ivo Bego. Četvrti je Yusuke Inaba. Daleko najbolji japanski vaterpolist, ljetos je Hrvatskoj na SP-u u Mađarskoj "utrpao 5 komada". Ovu četvoricu, osim što je vaterpolo spojio u Trstu, ima sada već drugu sezonu, dodatno je spojila i osmina finala nogometnog SP. - E, dobro si zvao - u ponedjeljak će malo iza podneva Buljubašić. - Tu u Trstu mi je Japanac baš stan ispod mene. Neki dan gledam popodne nogomet i kada čujem neku vidu odozdo. On je urlao nešto. Ma, to je bilo ono kada su dobili Španjolsku. Tad sam se zapravo i sjetio da je i Japan u Kataru. A sad... To nas zanima. Što "sad"? - Jednostavno, dogovorili smo se svi. Dosta je bilo gledanja svako zasebno, sad se sva nas trojica Hrvata okupljamo, ali smo i Inabu pozvali. S nama gleda! Rekli smo mu samo, "hajde, zbog fair-playa" odnos je 3:1, možeš dovesti još dva Japanca. Hm, još samo da pronađe dva Japanca. U Trstu! Provjerili smo stanje u hrvatsko-navijačkom društvu oko 35. minute. Novi poziv u Trst. - Ma, pusti. Nema ga. Rekao je da neće gledati s nama. Hm, a mi smo mislili da su Japanci hrabar narod. - Možda se pojavi ako povedu - rekao nam je tada Buljubašić. Koju minutu kasnije su Japanci doista i poveli. Nije prošlo dugo, stigla je fotka iz Trsta. Doista, i Yusuke se ‘spustio‘ iz svojeg stana. Sada se okuražio. - A što sam ti rekao... Sad je došao. OK. Počelo je drugo poluvrijeme, glava Perišića za 1:1. Odmah smo poslali poruku u Trst - "Zadržite ga sad! Nema mrdanja!! - Sad mu skačemo po glavi - odmah je uzvratio Buljo. Da, u jednom je stanu u Trstu definitivno bilo zabavno.  Yusuke Inaba JUG AO - MEDVEŠČAK 17:8 (5:2, 4:2, 3:2, 5:2) DUBROVNIK - Plivalište Gruž. Suci: Prančić i Čelar. Opunomoćenik: Mladinić (svi iz Splita). JUG AO: Popadić, Tolja 1, Đuho, Zvono 3, Pavlić 1, I. Vukojević 4, Biljaka, Lazić 1, Kržić 2, Kakaris 2, Grgurević 1, Žuvela 1 (1-1), Jurišić (7 obrana), Kazagić 1 (1-1). TRENER: Vjekoslav Kobešćak. MEDVEŠČAK: Čelar (3 obrane), Poropat, Car, T. Bušić 2, Gavranić 1, Ljepava, Škegro, Šimunović 1, Miljak 3, Paić 1, Brajković, Brčić, Zaninović, Levnaić. TRENR: Ivan Rukavina. PETERCI: Jug AO 2-2, Medveščak -. OSOBNE POGREŠKE: Jug AO 6, Medveščak 4. REALIZACIJA IGRAČA VIŠE: Jug AO 0-2, Medveščak 2-6 (33%). Rutinski odrađen posao jugaša u 7. prvenstvenom kolu. Trener pobjednika nije ni igrao s najjačom mogućom postavom već je odmarao najstarijeg igrača Jokovića, kapetana Fatovića, pa čak i dvojicu mlađih poput Mozare i Burđeleza. U konačnici, nije branio ni prvi vratar Popadić, ali je bio u sastavu. Priliku su dobili juniori put Brune Đuha, Josipa Tolje, Hrvoja Zvona, kao o ljetošnja prinova iz Sarajeva, Harun Kazagić kojem je ovo drugi nastup u seniorskoj momčadi Dubrovčana i prvi pogodak. Istina, iz peterca, ali računa se dakako. Medvešćak je bio oslabljen za svojeg najboljeg igrača i strijelca, inače Dubrovčanina, legendarnog Pavu Markovića, svjetskog prvaka iz 2007. (dba)   MORNAR BS - MLADOST 11:13 (2:2, 2:4, 5:3, 2:4) SPLIT - Plivalište Poljud. Suci: Štampalija i Copić. Opunomoćenik: Goreta (svi iz Šibenika). MORNAR BS: Kordić (11 obrana), Uvodić 2, L. Penava 1, R. Akrap, Duhović, Buzdovačić 1, Bušelić 3 (1-1), D. Akrap 2, Čumbelić 1, Budiša, Gudurić 1, Knežević, Pavić, Kovačević. TRENER: Boris Pavlović. MLADOST: Jurlina (1 obrana), J. Bušić, Dadvani 2, Vrbnjak 1, Gluhaić 2, Jelača 3, Adeišvili, Rakovac 1, Elez, Mijić 2, Herceg 2, Huljev, Sunara (0brana), Mihaljević. TRENER: Zoran Bajić. PETERCI: Mornar BS 1-1, Mladost -. OSOBNE POGREŠKE: Mornar BS 6, Mladost 11. TREĆA OSOBNA POGREŠKA: Dadvani (30), Rakovac (32). REALIZACIJA IGRAČA VIŠE: Mornar BS 6-10 (60%), Mladost 3-6 (50%). Puno, puno teže od očekivanog su mladostaši došli do bodova u Splitu protiv Mornara BS. Očito je i domaćin dosta drukčiji, bolje rečeno jači nakon što im se vratio ponajbolji igrači Duje Akrap. U svakom slučaju, Mladost je pobjedu osigurala tek u zadnjim minutama, nakon što je po okončanju treće četvrtine bilo 9:9. Tonković odlučio derbi začelja ZADAR 1952 - POŠK 8:9 (1:1, 4:4, 2:3, 1:1) ZADAR - Plivalište Višnjik. Suci: Šketelj i Vekić. Opunomoćenik: Černi (svi iz Zagreba). ZADAR 1952: Đula (4 obrane), Čolak, Raci, Bašić 1, Čačić 1, M. Jovančević 1 (0-1), L. Donđivić, Cicero 1, A. Donđivić, Eškinja, Zelić 1, Jurišić 2 (1-1), Troskot, A. Martinović 1. TRENER: Goran Jovančević. POŠK: L. Podrug (8 obrana), Carev, Ćubelić, Bezer 1, Perić, Šesnić, Prižmić 1, Gadža 1, A. Elez 1, Janković 2, Carrieri, Borovčić Kurir 1, Tonković 2. TRENER: Joško Kreković. PETERCI: Zadar 1952 1-2, POŠK -. OSOBNE POGREŠKE: Zadar 1952 5, POŠK 12. REALIZACIJA IGRAČA VIŠE: Zadar 1952 4-11 (36%), POŠK 2-5 (40%). Očekivanja uoči derbija začelja, susreta do ovog kola dvije posljednje momčadi na ljetsvici, su se ostvarila. Iznimno izjednačen, samim time i uzbudljiv vaterpolo, pobjednika je dobio u posljednjim sekundama. Strijelac odlučujućeg pogotka, za prvu ovosezonsku pobjedu POŠK-a, samo 17 sekundi prije kraja bio je Eugen Tonković. Poredak: Jadran 19, Jug AO 19, Mladost 18, Primorje EB 15, Solaris 12, Mornar BS 6, Medveščak 6, POŠK 4, KPK 4, Zadar 1952 0. Maro Joković JUG AO - MARSEILLE 14:9 (2:4, 5:2, 5:2, 2:1) DUBROVNIK - Plivalište Gruž. Gledatelja 300. Suci: Zwart (Nizozemska) i Kovacs-Csatlos (Mađarska). JUG AO: Popadić (9 obrana), Burđelez, Fatović 2 (0-1), Mozara 1, Joković 4, I. Vukojević, Biljaka, Lazić 1, Kržić 1, Kakaris, Grgurević 3, Žuvela 3 (1-1), Jurišić. TRENER: Vjekoslav Kobešćak. MARSEILLE: Lazović (10 obrana), Čučković, Crousillat 2, Spaić, Prlainović 5 (1-1), T. Vernoux, Olivon, Bouet, Marion Vernoux, Bodegas, Vukičević 2, Vanpeperstraete, Hovhanisjan. TRENER: Miloš Šćepanović. PETERCI: Jug AO 1-2, Marseille 1-1. OSOBNE POGREŠKE: Jug AO 12, Marseille 11. TREĆA OSOBNA POGREŠKA: Burđelez (24), Vanpeperstraete (32). REALIZACIJA IGRAČA VIŠE: Jug AO 6-9 (66%), Marseille 5-11 (45%). Od svih ovosezonskih ciljeva, Jug AO će najteži posao imati u Ligi prvaka gdje je želja izboriti plasman među tri najbolja u skupini B i plasman na F8 Lige prvaka (Novi Beograd kao domaćin ima izravan plasman). Na ruku jugašima ne ide poraz u 1. kolu protiv Brescie u Dubrovniku - 13:8. Susret protiv najboljih Francuza je stoga bio pod imperativom pobjede jer drugi domaći poraz značio bi i "Adio Beograde". Protiv momčadi koja ima iskustvo, kvalitetu, u kojoj je Hrvata, Srba, Crnogoraca, Armenaca i najviše francuskih reprezentativaca, Jugov trener, koji je i pomoćni trener francuske reprezentacije, Vjeko Kobeščak krenuo je s najboljima. U sastavu su bili i zdravstveno sporni uoči susreta Joković i Grgurević. Utakmicu je otvorila sedmorka - Popadić, Fatović, Joković, Lazić, Žuvela, Kržić i Biljaka. Prvu loptu isplivali su gosti i u 28. sekundi pogotkom Prlainovića poveli 1:0. S igračem više, u prvom Jugovom napadu, Joković asistira, a s druge vratnice Žuvela pogađa za izjednačenje. Drugi napad Francuza i opet pogodak, s igračem više pogađa kapetan Crousillat. Lazović brani (desno nisko) peterac Fatoviću. Ante Vukičević pogađa za 1:3. Grgurević, s igračem više smanjuje na 2:3, ali Vukičević koristi igrača više za 2:4.Vratar Lazović je bio dominantna figura u prvih osam minuta u kojoj je bilo, previše, 9 isključenja. Drugu četvrtinu, nakon isplivane prve lopte, otvorio je Kakaris zaradivši peterac kojeg je u pogodak pretvorio Žuvela. Prlainović pogađa za vodstvo Marseillea 3:5, a Fatović, odgovara s igračem više - 4:5. Šraubom s dva metra Grgurević donosi izjednačenje za 5:5. Veteran Andrija Prlainović svojim trećim pogotkom, ovaj put iz peterca, ponovo dovodi goste u vodstvo (5:6). S lijevog vanjskog Joković pogađa suprotne rašlje za novo izjednačenje. Joković, sada sa svoje desne pozicije, 44 sekunde prije kraja poluvremena pogađa i za 7:6 za prvo vodstvo - 7:6. Puno se pliva, tempo je dobar. Prvi napad u trećoj četvrtini imaju gosti što koristi Prlainović za novo izjednačenje. Filip Kržić s desnog vanjskog pogađa dijagonalu i Jug ponovo vodi - 8:7. Ljevak Francuza Crousillat pogađa za 8:8, a onda slijedi odluka. Prvo Lazić, 9:8.Dobra je i precizna još uvijek ljevica Mare Jokovića koji pogađa s vanjske pozicije za prvih plus dva - 10:8, a potom Fatović majstorski s lijevog krila donosi lijepih 11:8. Popadić brani tešku loptu i idealno u kontri pogađa Mozaru za veliku prednost od 12:8. Ovaj dio igre Jug je dobio s 5:2 i u posljednjih osam minuta ušlo se je s prednošću od četiri gola prednosti. Na početku zadnje četvrtine, opet fenomenalni Joković, iz daleka, s desnog vanjskog, na spavanju hvata Lazovića i utakmica je prelomljena jer 13:8 teško je više Marseille mogao stići. Vrlo dobro Jugovo izdanje. Ostali rezultati 2. kola B skupine   U 2. kolu B skupine, Brescia je uvjerljivo svladala Ferencvaros kod kuće, dok se Novi Beograd "poigrao" s budimpeštanskim OSC-om. Sabadell - Spandau 04 9:9 (2:4, 1:0, 3:2, 3:3 Ćuk 1 za goste); Novi Beograd - OSC 17:9 (3:3, 5:2, 3:1, 6:2) i Brescia - Ferencvaros 8:4 (2:1, 3:1, 1:1, 2:1). Poredak: Novi Beograd 6, Brescia 6, Jug Adriatic osiguranje 3, Ferencvaros 3, Marseille 1, OSC 1, Sabadell 1 i Spandau 04 1. Jerko Marinić Kragić SPLIT - Plivalište Poljud. Gledatelja 250. Suci: Buch (Španjolska) i Vogel (Mađarska). JADRAN: Marcelić (9 obrana), Burić, Marinić Kragić 2 (1-1), Čagalj, Butić 2, Pejković, Bukić 2, Zović 1, Tomasović 1, Dobud, Šetka 1 (1-1), Dužević, Anić. TRENER: Mile Smodlaka. PRO RECCO: Del Lungo (7 obrana), Di Fulvio, Zalanki 2, Rossi, Younger 2, Fondelli 2, Iocchi Gratta 1, Cannella 2, Ivović 1, Velotto, Lončar, Hallock 3, Negri. TRENER: Sandro Sukno. PETERCI: Jadran 2-2, Pro Recco. OSOBNE POGREŠKE: Jadran 12, Pro Recco 16. TREĆA OSOBNA POGREŠKA: Velotto (21), Fondelli (31). ŽUTI KARTON: trener Sukno (24). REALIZACIJA IGRAČA VIŠE: Jadran 4-12 (33%), Pro Recco 5-12 (41%). Načelno, gotovo pa da je utakmica riješena u prvih 6 minuta. Bilo bi to možda malo prepojednostavljeno pojašnjenje poraza, ali ostaje činjenica da su već u 6. minuti gosti iz Genove vodili 3:0 i usmjerili utakmicu u svoju korist. Stoji doduše da je Jadran u nekoliko navrata uspijevao doći do gola zaostatka (2:3, 4:5 i 7:8), ali uz nemalenu energetsku potrošnju i nikada do poravnanja. Ujedno, dati Pro Reccu tri gola uzastopno, nikada nije bilo jednostavno. S druge strane, aktualni prvak Europe je onu prvotno stečenu prednost ne samo čuvao, održavao, nego ju jednako tako u nekoliko još navrata i "vraćao" na tri gola prednosti (4:7, 5:8, 7:10). Štoviše, u zadnjoj su četvrtini u dva navrata i došli i do 4 gola plusa. Uostalom, tom su prednošću i okončali utakmicu. Dobro su Talijani zaustavili Jerka Marinića Kragića, najboljeg strijelca Jadrana koji se do sredine treće četvrtine napadački nije niti vidio. Tek je tada i postigao prvi gol (za 7:8). U obrani su gosti bili nešto čvršći, robusniji, u napadu je bilo poneke akcije i s dvojicom centara (Hallock kao prvi i naš Lončar drugi sidraš). Na sve to, jadranaši su u nekoliko navrata "poklanjali" neke lopte u napadu ili pak teško griješili, "zaboravljali" se u napadu. To momčad klase Pro Recco ne oprašta. - Ne mogu biti posve nezadovoljan ovim rezultatom jer smo igrali protiv ipak jedne od najboljih momčadi u Europi. Bilo je dosta pogrešaka s naše strane, ali naravno kada igrate protiv ovakvog suparnika, onda te i on prisili na pogreške. Bili smo čak u jednom trenutku i blizu, međutim nama se onda tu opet dogodi da u napadu s igračem više dodamo loptu suparniku u ruke, da ne koristimo neke situaciju, da kako se kaže "izmišljamo toplu vodu", a to naravno Recco kažnjava - sublimirao je utakmicu trener domaćina, Mile Smodlaka. S druge strane, strateg Pro Recca, naš Sandro Sukno nije skrivao zadovoljstvo prvom pobjedom svoje momčadi u Ligi prvaka ove sezone. - Postići 13 golova u gostima nikako nije loše. Zadovoljan sam dečkima, nama samo treba još malo vremena za dodatno uigravanje kako bi bili još bolji u sljedećim utakmicama Lige prvaka. Ivan Marcelić "Paklenih 7 dana" za jadranaše. Nije doduše da nisu (kao i mnogi drugi klubovi) naviknuti na to, ali svejedno. Minulog tjedna, u srijedu utakmica Prvenstva Hrvatske, pa od petka do nedjelje tri utakmice Premier lige, a ovaj utorak u Splitu im donosi Ligu prvaka i... Pro Recco. To je jedan od onih klubova kojima je dostatno spomenuti samo ime. Svaki daljnji opisni pridjev je suvišan. Čak i oni koji vrlo površno prate vaterpolo, čuli su, znaju za Pro Recco i što to predstavlja. - Imamo stvarno zanimljiva, malo zeznuta zadnja 4 dana jer nam je u tom razdoblju za igrati s oba finalista Lige prvaka. U subotu smo imali Novi Beograd, sada Recco... Tako zbori Ivan Marcelić, vratar Jadrana, ali ne u nekom ozračju žaljenja ili zabrinutosti. Dapače, za to nema ni razloga jer Jadran ove sezone izgleda ipak mrvicu drukčije, doima nam se još malo jače, kompaktnije no prošle sezone. Istina, u subotu su na zagrebačkom turniru Lige prvaka istina izgubili od izvanredno moćnog i skupog Novog Beograda, ali cijelo vrijeme, do zadnje minute "debelo" u igri. - Mislim da smo pokazali da stvarno nismo bezopasni i da nas se stvarno treba uzeti ozbiljno. Iako, ne znam iz kojeg razloga, protiv Novog Beograda, smo mlako ušli u utakmicu. Ivan Marcelić   Ušli ste u utakmicu s 6:2 za suparnika, ali do kraja prve četvrtine, u samo dvije minute ste već došli do 6:5. - To i govorim. To je onaj korak više u odnosu na prošlu sezonu. S njima smo tada, baš isto u Zagrebu igrali jedan turnir Premier lige, pa je bilo 5-6 razlike za njih. Sada smo doslovno do zadnje minute bili u igri za izvući bod. Idemo mi na Ligu prvaka. Zgodan je pogled na tablicu nakon 1. kola. Vi 3, moćni Talijani bez boda. - Zaustavite natjecanje, nek‘ ostane na tomu, ha, ha. Recco je aktualni prvak Europe i sigurno da su oni favoriti. Na nama je samo odigrati kako znamo i ući u utakmicu puno kvalitetnije nego protiv Novog Beograda, kako ne bi cijelu utakmicu morali hvatati zaostatak. U takvim uvjetima, kako vrijeme ide dalje, momčadi koje se smatraju favoritima ako se ne uspiju odvojiti, onda se i kod njih javlja nervoza, češće dolazi do pogrešaka. Tu onda mi možemo okrenuti stvari na našu stranu. Je li postoji uopće u takvom stroju kakav je Pro Recco samo jedan ili dva pojedinca na koja morate obratiti veću pozornost ili je najbolje držati fokus na svojoj igri? - Recco je skup individualaca koji je vođen s našim Sandrom Suknom koji je uspio uz sve to, ukomponirati da budu i momčad. To je ubitačna kombinacija i ona je rezultirala time da su ljudi prvaci Europe. Najbolje što mi možemo je fokusirati se na sebe, zakamuflirati svoje mane i igrati najbolje što možemo u napadu. On stvarno funkcionira kod nas vrhunski. Zabijamo jako puno golova, ali i obranu smo dignuli na višu razinu. Postajemo i mi sve opasniji. U biti, baš se kod Jadrana izrazito zamjećuje kako je nužno potrebno neko vrijeme da sve "legne" na svoje mjesto. Prošle sezone su na Zvončacu formirali sjajnu, jaku momčad, ali njezina uigranost se primjećuje tek sada, nakon godine dana. Logično. - Dugačak je to proces - prisnažuje Marcelić. - Bit će tu još i uspona i padova. Imamo mi i mlade dečke i jako iskusne, Mile (trener Smodlaka) koji to sve kontrolira. Stvarno mislim da nam ide puno bolje nego prošle sezone i da rastemo malo po malo. Ovakve utakmice su izvrsna prilika za takvo što. Uvijek je potrebno vrijeme za uigravanje, da svoje zadatke obavimo. Gledajte, lakše je sve to raditi kada vjeruješ čovjeku do sebe, a možeš mu vjerovati kada se upoznate dobro. Zvuči možda nekome ovo glupo, ali tko to nije prolazio, tko nije igrao, teže će to shvatiti. Sport, utakmica nije ono, upališ FIFA-u na Play Stationu i igraj. Puno je to kompleksnije. Puno svari i izvan bazena utječe na prezentaciju, igru. Svi mi imamo svoje živote, probleme ili druge obveze, puno stvari. Srećom, mi smo na pravom putu. Izdržali smo i ovaj ludi ritam utakmica. Imamo još 10-ak dana do našeg kupa koji je kulminacija prvog dijela sezone. Samo da ostanemo u jednom komadu. Kada smo kod toga, osjećate li mrvicu odgovornosti ili pritiska više jer ste vi sada jedini vratar u momčadi? Za neupućene, drugi vratar Anić je ozlijeđen, nema ga do kraja godine, dva ste mlada vratara početkom sezone posudili drugim klubovima i onda je ostao peti, vrlo mladi Stričević koji nije ni prijavljen za Ligu prvaka. - Stvarno specifična situacija, tko je mogao na takvo što računati. Pritisak i odgovornost osjećam uvijek, li kada krene utakmica ne stigneš više o tomu razmišljati. Dokazao je to Marcelić prošlog vikenda s tri dana vrlo dobrih, a protiv jako dobre Mladosti je bio i izvrstan. Dovoljno je reći - 17 obrana! To je ono, "kad Marca poludi". Poželimo mu da poludi i Pro Recco izludi večeras na Poljudu. Kapetan je rekao jučer, imate velike pozdrave od njega, naravno, nadam se da ćemo doći jednog dana sa zlatom ovdje, rekao je Livaković te se zahvalio svima na porukama podrške tijekom Svjetskog prvenstva. Prizori iz Zadra bili su prekrasni. Brojni građani skupili su se na Forumu dočekati svoje brončane reprezentativce, a simboli grada sv. Donat i zvonik sv. Stošije osvjetljeni su u prigodnim bojama.  A pred mnoštvom su se ukazali Dominik Livaković i Martin Erlić, ne, nažalost, i Luka Modrić koji je porukom preko video-zida poručio: - Pozdrav, Zadre, nadam se da ste dobro! Žao mi je da ne mogu biti danas s vama tu, ali će zato biti moji suigrači i moja obitelj. Hvala vam na velikoj podršci tijekom cijelog turnira i općenito. Priredite lijepi doček Martinu i Dominiku jer su oni to zaslužili, a mi se vidimo drugom prilikom u našem Zadru. Livaković se obratio Zadranima i rekao kako mu je ovo najveća nagrada iako su ga brojni pitali za Zlatnu rukavicu. Gradom se orilo: "Livi, Livi". - Kapetan je rekao jučer, imate velike pozdrave od njega, naravno, nadam se da ćemo doći jednog dana sa zlatom ovdje - rekao je Livaković te se zahvalio svima na porukama podrške tijekom Svjetskog prvenstva.  Najljepše je biti doma. Kako ću biti umoran kada vidim ovakve stvari? Nećete čekati četiri godine, rekao je Perišić pa izazvao nove ovacije u mnoštvu. "Imam još malo posla na zapadu", dodao je nekadašnji hajdukovac i želja mnogih u Splitu Teško je bilo razaznati tko je dobio glasnije ovacije kada se popeo na binu na splitskoj Rivi, Marko Livaja ili Ivan Perišić. Tisuće ljudi dočekale su i u "najluđem gradu na svitu" naše nogometne junake, a na mnoge natpise na transparentima ni Perišić nije mogao ostati imun... "Perišiću, vrati se", "Perišiću, vrime je", pisalo je na mnogima. A on je na to rekao... - Znam da sam obećao neke stvari ovdje prije četiri i pol godine, ali nisam rekao kad. Hvala što me zovete, bit će uskoro. Nećete čekati četiri godine - rekao je Perišić pa izazvao nove ovacije u mnoštvu. - Imam još malo posla na zapadu. Želimo proslaviti zlato sa svjetskog ili europskog prvenstva s vama. A po titulu s najdražim Hajdukom ću ići uskoro, neću sad govoriti koje godine.  Bivši kapetan Hajduka Josip Juranović imao je više želja... - Titulu Hajduka, zlato s Hrvatskom i da se Perija vrati kući. Premda je u Lyonu, a pogotovo kasnije u madridskom Realu, ostvario impresivnu klupsku karijeru, kao reprezentativac Francuske nije imao ni blizu toliko uspjeha. Nije bio član ni momčadi koja je 2018. godine postala svjetski prvak Nakon 97 utakmica i 37 golova Karim Benzema završio je priču u francuskoj reprezentaciji. Napadač Real Madrida zbog ozljede je propustio Svjetsko prvenstvo na kojem je Francuska osvojila srebro, a iako se uspio oporaviti u završnoj fazi turnira, nesuglasice s izbornikom Didierom Deschampsom bile su preveliki uteg njegovom povratku. Stoga je odlučio da je bilo dosta, točno na 35. rođendan. "Iako sam činio pogreške, uložio sam trud da bih bio tu gdje sam danas i ponosan sam na to. Ispisao sam svoju priču, a naš je zajednički put došao do kraja", kratko se oglasio. Deschamps tijekom SP-a nije želio odgovarati na pitanja hoće li vratiti Benzemu, inače aktualnog osvajača Zlatne lopte, koji je odradio trodnevnu terapiju u Real Madridu, ali u Katar se nakon toga više nije vraćao. Španjolski portal Libertad tvrdi kako Benzema nije dobrovoljno napustio Katar, nego da ga je Deschamps potjerao. Benzema je u jednom trenutku, prije finalne utakmice, putem društvenih mreža jasno poručio - "nisam zainteresiran“. Premda je u Lyonu, a pogotovo kasnije u madridskom Realu, ostvario impresivnu klupsku karijeru, kao reprezentativac Francuske nije imao ni blizu toliko uspjeha. Nije bio član ni momčadi koja je 2018. godine postala svjetski prvak, a jedini trofej s Francuskom je osvojio 2021. godine (Liga nacija).  Adio, Miha! Tvoji Robi i Zvone, napisali su bivši hrvatski reprezentativci na vijenac koji su poslali na posljednji ispraćaj srpskog trenera Siniše Mihajlovića Brojni prijatelji, obitelj, kolege i bivši suigrači oprostili su se od srpskog trenera Siniše Mihajlovića koji je preminuo u 53. godini života u rimskoj bolnici.  Posljednji ispraćaj je u bazilici svete Marije od anđela i mučenika ispred koje su postavljeni brojni vijenci s emotivnim porukama.  Bivši hrvatski reprezentativci Zvonimir Boban i Robert Prosinečki također su poslali vijenac srpskom treneru. "Adio, Miha! Tvoji Robi i Zvone", napisali su.  Mihajlović je trebao biti na popisu putnika za Svjetsko prvenstvo za mlade u Čileu 1987. godine kada su dio reprezentacije bili i Robert Prosinečki, Zvonimir Boban, Predrag Mijatović, Davor Šuker, Igor Štimac, Gordan Petrić, Robert Jarni... Ali, zbog navodne ucjene tadašnjeg izbornika Mirka Jozića, kako je Mihajlović naveo u autobiografiji, srpski nogometaš nije pristao potpisati za Dinamo te na kraju nije otišao u Čile. Nakon utakmice s Marokom i osvojene brončane medalje, hrvatski izbornik Zlatko Dalić i kapetan Luka Modrić izrazili su sućut obitelji Mihajlović.  - Šokirala nas je vijest, premda smo znali da se bori s bolešću. Mogu samo izraziti sućut njegovoj obitelji - poručio je kapetan, a izbornik dodao: - Moja iskrena sućut obitelji Siniše Mihajlovića. Igrali smo nekoć zajedno dok sam bio u Vinkovcima. To je tragedija, najviše za njegovu obitelj. Bio je sjajan igrač i vrhunski stručnjak.  Sigurno ni Modrić nije oduševljen ambijentom oko reprezentacije u smislu organizacije, time što čak Hrvatska nema kuću nogometa, o stadionu da ne pričamo. Ipak, sve to je bilo slabije od želje da 'pogine' za dres, grb i narod, piše Sportal.rs Luka Modrić (37) na najljepši se mogući način oprostio od najveće svjetske pozornice - pobjedom! Osvojio je Luka drugu medalju s 'vatrenima' na SP-ima i najavio da će zaigrati na Final Fouru Lige nacije. Njegovi uspjesi, momčadski i individualni, već su brojno puta opjevani, a Hrvatska može biti sretna što je domovina jednog od najboljih veznjaka u povijesti nogometa. POGLEDAJTE VIDEO: Pohvale na njegov račun stižu sa svih strana, a posebno emotivan tekst pod naslovom "Orlovi, ugledajte se na hrvatskog Mozarta: Ne, prevarili ste se, ovo nije kraj!" posvetio mu je srpski portal Sportal.rs. "Godine su postale samo broj u nogometu. Barem kad su u pitanju prvoklasni igrači, oni mogu igrati i u petom desetljeću. Jedan od njih je hrvatski veznjak Luka Modrić. Reći ćemo, jedan od najboljih u povijesti ove igre na Balkanu, ako ne i najbolji. Ustvari, vrlo vjerojatno ovo drugo.  I u 37. godini momak rođen u Zadru je najbolji veznjak na svijetu. Kapetan Vatrenih podučavao je mlađe snage iz sila kakve su Belgija, Brazil, pa i Argentina, uz još Maroko, i držao im profesorske lekcije iz osnova nogometa - prijema, predaje i čuvanja lopte.  Međutim, ono što je još značajnije u ovoj priči je da je zadao novu lekciju kojom se trebaju voditi svi, od djece koja su prvi put šutnula loptu do igrača s vrhunskim karijerama. Iz patriotizma, jer ovo što je dobacio kao igrač ne može se naučiti... Zna Luka Modrić kolika je odgovornost na njemu, zna koliko bi nova generacija bila oslabljena njegovim odlaskom i zna da nema nasljednika. Tko bi i imao za takvog asa?  U Njemačkoj (op.a., na sljedećem Euru) će imati 39 godina, jasno je koliko je to velik broj, ali mu se sprema nešto drugačija uloga, s manje potrošnje ako uopće pristane na to. Jer kod njega nema štednje Ako pogledamo stanje kod nas, onda bismo se mogli zacrvenjeti od sramote. Mogli smo se hvaliti asovima iz top klubova - Nemanjom Vidićem, Dejanom Stankovićem, Branislavom Ivanovićem, Nemanjom Matićem, još velikom plejadom, ali smo ih brzo potrošili iz raznoraznih razloga. Neki su i sami sebe potrošili za Srbiju, a često smo i mi pravili 'dobro poznatu' i po pravilu nerijetko lošu smjenu generacija. Dosta naših igrača je i odustajalo, nisu imali snage boriti se s problemima van terena, a često je bilo i do njih samih. Sigurno ni Modrić nije oduševljen ambijentom oko reprezentacije u smislu organizacije, time što čak Hrvatska nema kuću nogometa, o stadionu da ne pričamo, utjecaju vanjskih faktora... Ipak, sve to je bilo slabije od želje da 'pogine' za dres, grb i narod cijele zemlje. O tome bi Orlovi trebali razmišljati, svi, od pjetlića pa do A tima. Ok, imamo i mi svijetle primjere, ali su oni jako rijetki"
  Nkunku privukao pažnju klubova diljem Europe odličnom igrom u RB Leipzigu gdje će završiti sezonu. Francuz je s njemačkim klubom vezan do 2026.,  a iznos odštete još nije poznat Francuski reprezentativac Christopher Nkunku (25) službeno je novi igrač engleskog prvoligaša Chelseaja.  Nkunku je potpisao svu dokumentaciju i ugovor te na Stamford Bridge dolazi u srpnju 2023. godine, potvrdio je i talijanski novinar Fabrizio Romano, inače dobro upućen u transfere.  Nkunku privukao pažnju klubova diljem Europe odličnom igrom u RB Leipzigu gdje će završiti sezonu. Francuz je s njemačkim klubom vezan do 2026. te još uvijek nije poznato koliko će Chelsea morati za njega platiti, ali pretpostavlja se da će odšteta iznositi više od 70 milijuna eura.  Nkunku je ove sezone u 15 prvenstvenih nastupa zabio 12 golova uz dvije asistencije, dok je za Francusku odigrao osam utakmica.  POGLEDAJTE LIVE: JOŠ MALO DO BORBE VATRENIH ZA BRONCU Mihajlović je 1987. sve dogovorio s Dinamom, s 'modrima' je čak odradio i jedan juniorski turnir na kojem je proglašen za najboljeg igrača, no svoj potpis nikad nije stavio na ugovor sa zagrebačkim klubom Bivši nogometaš i trener Siniša Mihajlović u petak je u 53. godini života izgubio životnu bitku protiv leukemije. POGLEDAJTE VIDEO: Rođeni Vukovarac postao je igračka legenda Crvene zvezde i Lazija, igrao je i za Romu, Sampdoriju i Inter, a da se sudbina drugačije poigrala njegovo bi se ime možda skandiralo i na Maksimiru. Naime, Mihajlović je 1987. sve dogovorio s Dinamom, s 'modrima' je čak odradio i jedan juniorski turnir na kojem je proglašen za najboljeg igrača, no svoj potpis nikad nije stavio na ugovor sa zagrebačkim klubom. Umjesto Dinama, potpisao je za Vojvodinu iz koje je otišao u Zvezdu, a, kako se veli, sve ostalo je povijest. Tih dana Siniša Mihajlović dao je intervju za Sprint u kojem je objasnio zbog čega nije došlo do suradnje s Dinamom. Intervju s Mihajlovićem iz 1988. prenosimo u cijelosti: - Lani sam se trebao preseliti u Zagreb, za to je bio zadužen Josip Kuže... Putovao sam s juniorima Dinama u Zapadnu Njemačku i na jednom turniru proglašen za najboljeg igrača... Ipak, ugovor niste potpisali? - Četiri mjeseca sam proveo u Zagrebu. Govorili su mi da ću biti zamjena za Mlinarića, Ćiro Blažević mi je obećavao mjesto među 16 igrača... Zašto ste se onda vratili u Borovo? - Želio sam igrati. Razgovarao sam i s Miljanićem. Rekao mi je da bi, umjesto sjedenja na klupi, bilo bolje da igram. Poziv iz Maksimira ponovljen je i ljetos? - Da, ali već je bilo kasno. Bili su u Borovu trener Kuže i sekretar Dražić, rekao sam im da sam dao riječ Vojvodini i da je neću prekršiti. Dotad ste stalno bili u kontaktu s Novosađanima? - Ljudi iz stručnog štaba Vojvodine gledali su me na sedam-osam utakmicama, svakog ponedjeljka čuo sam se telefonom s direktorom Kosanovićem. On je i najzaslužniji što sam se preselio u Novi Sad. Bili ste standardni član "čileanske" reprezentacije, ali niste putovali na SP u Čile? - Ne znam ni sam zašto. Najvjerojatnije zato što sam iz malog Borova, mene je bilo najlakše otpisati. Dobro ste počeli u Vojvodini. Međutim, forma kao da vam pada? - Malo me muče prepone, a stigao je i umor. U Borovu sam trenirao dva puta tjedno, u Vojvodini dva puta dnevno. Vojvodina je neočekivano zasjela na prvo mjesto? - Prezadovoljan sam, na Dinamo više i ne mislim. Vojvodina ima odličan sastav, koji će, siguran sam, na kraju prvenstva biti u samom vrhu. Ovog puta sve je na strani "vatrenih", koji su i bolja, i iskusnija, i odmornija, momčad od Maroka, a suparnika su upoznali u prvom ogledu. Zato, bez obzira na sve nedaće, u malo finale ulaze kao favorit S Marokom smo otvorili Svjetsko prvenstvom, a s njima ćemo i zatvoriti. Danas od 16 sati na Khalifa International stadionu Hrvatska igra za svjetsku broncu, drugu u povijesti, ali ujedno i drugu medalju u nizu. KRAMARIĆ: 'BIT ĆE TO BORBA ZA ŽIVOT' Nažalost, do novog finala nismo stigli, Argentinci su u polufinalu bili prejaki (3-0), ali motiv je i dalje ogroman.Marokanci su najveće iznenađenje prvenstva, senzacionalno su dogurali do polufinala izbacivši Španjolsku i Portugal te postali prva afrička nacija kojoj je to pošlo za rukom. Medaljom bi ispisali se zlatnim slovima upisali u povijest svjetskog nogometa, no nešto će se pitati i Hrvatsku. Luka Modrić želi u stilu oprostiti se od SP-a... POGLEDAJTE: Kockice zauzele Dohu - Možda je 98' bronca imala veći značaj, ali ni ova neće biti ništa manje značajna ako Bog da. Jako je važno ponoviti uspjeh, jer je velika razlika biti treći ili četvrti. Ipak smo mali i po tom segmentu radimo velike uspjehe - rekao je izbornik Zlatko Dalić. - Ovo je za nas veliko finale. Velika utakmica, borba za medalju. Maksimalan respekt za Maroko koji je jedno od najugodnijih iznenađenja, a oni razmišljaju isto kao i mi pa će igrati s najboljim mogućim sastavom u ovom trenutku kao i mi. Žele biti treći, za jedne i za druge to je veliko finale, a kad pogledamo polufinala - to je bio maksimum za nas i za njih. Ovo je veliko finale maloga svijeta. Na posljednjem treningu uoči utakmice nisu s ostatkom momčadi vježbali Juranović i Brozović, kao ni Lovren i Vlašić, kojeg je uhvatila viroza. Što znači da bi Dalić doista mogao promijeniti dosta igrača u odnosu na poraz od Argentine. Međutim, prema našim procjenama velike su šanse da će zaigrati od prve minute i Brozović i Lovren, rekli bismo skoro pa i 90 posto. Kad su u pitanju Juranović i Vlašić nismo optimistični... - Ovo je sedma utakmica u manje od mjesec dana, izmorili smo se i potrošili. Moramo biti oprezni, želio bih da igrači budu pošteni prema svima i da svaki sitan problem prijave jer trebamo 100 posto spremne. Svi bi htjeli igrati u zadnjoj utakmici, ali zaista ćemo morati dobro odvagati da se ne bi dogodile neke stvari da moramo brzo mijenjati - dodao je Dalić. No bez obzira na sve probleme i na to što je već i plasman u polufinale golem uspjeh, prilika da se i s drugog natjecanja zaredom vrate kući s medaljama oko vrata dovoljan je motiv da danas daju sve od sebe. Ovog puta sve je na strani "vatrenih", koji su i bolja, i iskusnija, i odmornija, momčad od Maroka, a suparnika su upoznali u prvom ogledu. Zato, bez obzira na sve nedaće, u malo finale ulaze kao favoriti. Prijenos utakmice možete pratiti na Drugom programnu HRT-a. Mihajlović je prve utakmice u seniorskom nogometu igrao za NK Borovo i nakon dvije sjajne godine otišao je u Vojvodinu. Mještani Borova Naselja sjetili su se Mihajlovića na ovaj tužan dan... Siniša Mihajlović izgubio je dugogodišnju borbu s leukemijom i preminuo u 53. godini života u rimskoj bolnici. Rodio se u Vukovaru, a Mihajlović je u seniorskom nogometu debitirao u dresu NK Borova 1986. godine, a nakon toga otišao je u Vojvodinu gdje je postao prvak Jugoslavije.  Od Mihajlovića se oprašta nogometni svijet, a počast mu je odana i u rodnom mu Borovu Selu. Naime, večeras se okupilo nekoliko desetaka građana ispred stadiona nekadašnjeg nogometnog kluba Borovo, zapalili su svijeće i zajedno se prisjetili nogometne legende u posve spontanom okupljanju, prenosi portal Srbi.hr. Mihajlović je nakon otkaza u Bologni značajno smanjio pojavu u javnosti, ali je početkom prosinca napravio izuzetak. Njegov bivši kolega i veliki prijatelj, Zdenek Zeman (75) predstavljao je svoju autobiografiju, a Mihajlović ga je odlučio iznenaditi svojom pojavom. - U utakmicama protiv njega on bi vam ili ozlijedio koljeno ili pustio vas da prođete. Nažalost, uglavnom bi vam ozlijedio koljena - rekao je u šali Zeman. Vidno dobro raspoloženi Mihajlović mu je odgovorio: - Ma daj, pa nisam bio tako loš! Bio sam spor, ali sam bio pametan i prije bih krenuo... Očito su Zeman i Mihajlović bili u bliskim odnosima, ali nitko tada nije naslutio da će to legendi srpskog nogometa i Serie A biti posljednji izlazak u javnost. Po četiri pogotka za PPD Zagreb su postigli Luka Lovre Klarica, Željko Musa, Timur Dibirov i Stefan Dodić, dok je Slavić imao 13 obrana Rukometaši PPD Zagreb pobijedili su u gostima poljsku Wislu Plock 30-26 (14-13), u utakmici desetog kola skupine A rukometne Lige prvaka. Rukometaši PPD Zagreb odlično su otvorili utakmicu te su poveli 6-2. Cijelo prvo poluvrijeme hrvatski predstavnik je proveo u ugodnom vodstvu, no kako se bližio kraj prvog dijela tako su Poljaci spuštali zaostatak i na odmor se otišlo sa samo 14-13 za PPD Zagreb. U nastavku se gotovo cijelo vrijeme vodila potpuno izjednačena borba. Igralo se pogodak za pogodak, a sedam minuta prije kraja PPD Zagreb je pobjegao na dva gola plus (25-23). Premda je PPD Zagreb u završnici nerijetko imao igrača manje održavao je ta dva gola prednosti, vodio je 26-24, 27-25 i 28-26 dvije minute prije kraja. Minutu prije kraja vratar PPD Zagreb Dino Slavić sjajno je obranio udarac i time osigurao svojoj momčadi pobjedu koja je u završnici dodatno potvrđena s nova dva gola. Po četiri pogotka za PPD Zagreb su postigli Luka Lovre Klarica, Željko Musa, Timur Dibirov i Stefan Dodić, dok je spomenuti Slavić imao 13 obrana. Kod domaćina je Michal Daszek dao sedam pogodaka, a Lovro Mihić pet. Na ljestvici skupine A vode PSG i Veszprem koji imaju po 16 bodova. Dva manje ima Magdeburg. Četvrti je bukureštanski Dinamo s 11, peti GOG Gudme s devet, dok PPD Zagreb ima osam. U idućem kolu PPD Zagreb igra doma protiv PSG-a, a utakmica se igra 8. veljače iduće godine. Srijeda: Nakon pet pobjeda u pet utakmica, rukometaši Nexea doživjeli su prvi poraz u Europskoj ligi. Španjolski Granollers slavio je "uzvratu" na domaćem parketu 25-22, nakon što je tjedan dana ranije izgubio u Našicama 36-39.  Ovo je, međutim, bila kudikamo drugačija utakmica, s puno jačim obranama, a u kakvoj su se Španjolci bolje snašli. Našičani su u završnici stigli na -1, no nisu uspjeli izbjeći poraz uz pet golova Melića.  Unatoč porazu, i dalje su vodeći u skupini s 10 bodova, dva više od Granollersa. Izbornik hrvatske rukometne reprezentacije Hrvoje Horvat uskoro bi trebao obavljati dvostruku dužnost. Horvat se vraća klupskom poslu, njemački Wetzlar traži novog trenera, a izbor je pao na Horvata i dogovor je u završnoj fazi.  Horvata su prethodno željeli i bundesligaši Stuttgart i Göppingen, no nije bilo dogovora. Wetzlar je trenutno na 15. mjestu Bundeslige (od 18 klubova) i trebalo bi izbjeći borbu za ostanak. Marin Šego nije bio pozvan ni na ovogodišnje Europsko prvenstvo, a izbornik vjeruje Kuzmanoviću, Slaviću i Šunjiću. Igor Karačić je ovaj put unutra, kao i veteran Čupić Hrvatski rukometni savez objavio je širi popis od 21 igrača na koje izbornik reprezentacije Hrvoje Horvat računa za predstojeće Svjetsko prvenstvo u Poljskoj i Švedskoj od 12. do 29. siječnja. Halil Jaganjac ozlijedio je rame sredinom studenoga i ne smije igrati do kraja godine pa ga nema na popisu. Izvan stroja su i David Mandić, Marko Mamić i Vlado Matanović, a Ivan Čupić ipak je upao unatoč problemima s koljenom. Izbornik ovaj put nije odlučio voditi iskusne igrače poput Ivana Pešića, Marina Marića i Jakova Gojuna, koji su početkom godine igrali na Europskom prvenstvu, gdje je sastav uvelike dirigirao korona virus. Marin Šego i tad je izvisio i rekao da ga izbornik nije zvao šest mjeseci, a on je odgovorio da nema problem s njim. POGLEDAJTE VIDEO: Dresovi hrvatske reprezentacije - Kao i uvijek uoči velikih natjecanja, tako ni sada nemamo previše vremena na raspolaganju. Veliki dio igrača praktički je do posljednjeg dana zauzet klupskim obvezama. I nažalost, neće imati ni dana predaha. Stoga ćemo morati biti jako oprezni da ne dođe do zamora i ozljeda. Dio igrača je nažalost još uvijek ozlijeđen ili u fazi rehabilitacije. Jasno je da ćemo pratiti njihovo stanje i budu li zdravi mogu biti pozvani naknadno u svakom trenutku - rekao je izbornik. Okupljanje je 27. prosinca u 14 sati u Zagrebu, nakon čega "kauboji" putuju u Poreč na prvi dio priprema i dvije utakmice protiv Italije (29. prosinca u 20.15 u Puli uz prijenos na RTL-u, dan kasnije zatvorenog tipa u dvorani hotela Diamant u Poreču). Novo okupljanje je na Novu godinu. Hrvatska će prvi krug igrati u dvorani Husqvarna Garden u Jönköpingu kapaciteta 7000 mjesta, a protivnici su joj Egipat (13. siječnja u 20.30), Sjedinjene Države (15. siječnja u 20.30) i Maroko (17. siječnja u 20.30). U drugi krug i novu grupu u Malmöu ulaze najbolje tri reprezentacije. Sjajan je na vratima bio Dino Slavić, dok su se za pogotke pobrinuli Karpo Sirotić sa šest te Luka Lovre Klarica, Zvonimir Srna i Stefan Dodić sa po četiri pogotka. PPD Zagreb sada ima pet osvojenih bodova Rukometaši PPD Zagreba u susretu su 8. kola skupine A Lige prvaka u zagrebačkoj Areni svladali mađarski Veszprem s 29-26 (12-14). Tjedan dana nakon što su u neizvjesnoj utakmici izgubili u Veszpremu, igrači hrvatskog prvaka pokazali su kako to nije bilo slučajno te su protiv vrlo jakog suparnika upisali svoju drugu ovosezonsku pobjedu u Ligi prvaka. Sredinom drugog poluvremena bilo je 21-19 za Veszprem, ali uslijedila je sjajna serija 8-1 "zagrebaša" kojom su pet minuta prije kraja stigli do nedostižnih 27-22 u svoju korist. Sjajan je na vratima bio Dino Slavić, dok su se za pogotke pobrinuli Karpo Sirotić sa šest te Luka Lovre Klarica, Zvonimir Srna i Stefan Dodić sa po četiri pogotka. Kod Veszprema su po sedam golova postigli Yahia Fathy i Andreas Nilsson. PPD Zagreb sada ima pet osvojenih bodova te se nalazi na sedmom mjestu, dok je Veszprem vodeći sa 13 bodova. Za osam dana PPD Zagreb će gostovati kod Dinama u Bukureštu. Fahrudin Melić s osam i Marin Jelinić sa sedam golova predvodili su Nexe, dok su Nico Schnabl sa sedam i Ivan Horvat sa šest golova bili najefikasniji kod Alple Rukometaši našičkog Nexea u susretu su 4. kola skupine C Europske lige kao gosti svladali austrijski sastav Alpla iz Harda s 35-24 (18-11). Našičani su nervozno krenuli u utakmicu pa su domaći sredinom prvog poluvremena imali prednost od 7-5. No, uslijedila je serija Nexea od 7-0 za preokret i kontrolu rezultata koju hrvatski doprvak više nije ispuštao. Fahrudin Melić s osam i Marin Jelinić sa sedam golova predvodili su Nexe, dok su Nico Schnabl sa sedam i Ivan Horvat sa šest golova bili najefikasniji kod Alple. S osam bodova Nexe je na vrhu skupine, dok je Alpla i dalje bez bodova. Za tjedan dana Nexe će ugostiti španjolski Granollers. Od 12. do 29. siječnja Poljska i Švedska bit će domaćini svjetskog rukometnog prvenstva, a Hrvatska je već sad ostala bez nekoliko važnih aduta. Nažalost, ozljede su se nastavile Svjetsko prvenstvo u nogometu je u tijeku pa nitko ni ne razmišlja o rukometu, ali da, u siječnju kreće nova rukometna groznica i Svjetsko prvenstvo. Dok svi razglabaju o tome tko treba krenuti u prvih 11 protiv Kanade i koliko Hrvatska može na ovome prvenstvu, izbornik hrvatskih rukometaša Hrvoje Horvat ima svoje probleme.  Ovih dana trebao bi objaviti širi popis igrača za SP koje će se od 12. do 29. siječnja igrati u Poljskoj i Švedskoj, no gotovo svaki dan s tog popisa mora odstraniti jedno ime.  Prije nekoliko dana definitivno su otpali David Mandić i Marko Mamić, koljeno Ivana Čupića ne nudi optimizam, muku s ozljedom muči Luka Cindrić, Halil Jaganjac iščašio je rame šuterske desne ruke i vrlo vjerojatno je otpao za Svjetsko prvenstvo. No, nije ni to sve. Pošast ozljeda zahvatila je 'kauboje'.  Najnovija žrtva je desni vanjski Ivan Martinović koji je ozlijedio zglob u porazu svog Melsungena protiv Leipziga (40-33). Nije mogao ni sam izaći s parketa, iznijeli su ga na nosilima. Sve će biti poznato nakon detaljnih pretraga, ali nikako ne izgleda dobro i sve je izglednije kako će Hrvoje Horvat morati na SP bez svog glavnog desnog vanjskog. Ako Ivan neće moći, našu desnu stranu vrlo vjerojatno će popuniti Luka Šebetić i Šime Ivić. Upravo je potonji bio glavni junak pobjede Leipziga protiv Melsungena. Utrpao je čak osam golova, dok je Marino Marić ugradio u pobjedu šest golova. Bar nešto raduje.  Korona je na Euru krojila naš sastav, a sada ozljede stvaraju velike probleme izborniku. Nadamo se da će na ovome stati jer već sada smo bitno oslabljeni.  Bila je to drama nad dramama. Našičani su kružili loptom, koja je prije isteka napada došla do Sršena. Zaletio se prema devet metara, pucao ispod ruke, lopta se nekako izmigoljila kroz noge golmana i zakoprcala se u mreži Rukometaši Nexea ubilježili su i treću pobjedu u skupini C Europske lige svladavši u Našicama portugalski Sporting s 32-31 (22-16) golom Ivana Sršena tri sekunde prije kraja.  Našičani su vodili cijelu utakmicu i nakon odličnog prvog dijela činilo se da će lako do maksimalnog učinka u Europskoj ligi. No, sastav iz Lisabona je puno bolje odigrao drugi dio, golom Coste 30 sekundi prije kraja izjednačili su na 31-31, da bi Sršen tri sekunde prije kraja zabio za pobjedu.  Bila je to drama nad dramama. Našičani su kružili loptom, koja je prije isteka napada došla do Sršena. Zaletio se prema devet metara, pucao ispod ruke, lopta se nekako izmigoljila kroz noge golmana i zakoprcala se u mreži za erupciju oduševljenja na tribinama. Ako je itko specijalist za golove u zadnjim sekundama, to je sigurno Nexe. Za rukom im je pošlo već dvaput ove sezone i to u Europi, a prošle sezone su zahvaljujući infarktnim golovima plasirali se na Final Four gdje su na kraju osvojili četvrto mjesto.  Kod Nexea je najbolji bio Fahrudin Melić s 11 golova, a Tomislav Severec je dodao šest, dok je Sporting predvodio Martin Costa s 12 golova. Nakon tri kola španjolski Granollers i Nexe imaju po maksimalnih šest bodova, dok Sporting ima dva boda. Prve četiri momčadi iz skupine prolaze dalje. Norveška je osvojila deveti naslov prvakinja Europe u povijesti, a uz to imaju tri srebra. Do ovog su zlata došle iako su po prvi puta u utakmici povele šest minuta prije kraja Rukometašice Norveške napravile su veliki preokret te su u finalu Europskog prvenstva, u Ljubljani, pobijedile Dansku 27-25 (12-15). Norveška je time osvojila deveti naslov prvakinja Europe u povijesti, a uz to imaju tri srebra. Do ovog su zlata došle iako su po prvi puta u utakmici povele šest minuta prije kraja. Dankinje su igrale prvo finale na europskom prvenstvu nakon 18 godina. Ostale su na tri naslova pobjednica, a ovo im je bilo treće srebro u povijesti. Od samog početka Dankinje su igrale vrlo energično i odlučno te su ostvarile startnu prednost. Na polovici prvog poluvremena, u 15. minuti, vodile su 8-4. Norvežanke su u nekim trenucima dolazile na zaostatak od dva gola, no Dankinje su stalno vraćale veću prednost i na odmor otišle uz vodstvo 15-12. U nastavku susreta su čvrste Dankinje odbijale sve nalete Norveške koja je stalno bila u minusu od dva ili tri pogotka. No, finale ipak nije prošlo bez dramatične završnice nakon što je Norveška izjednačila (22-22) deset minuta prije kraja, a potom i povela 24-23 po prvi puta na utakmici, u 54. minuti. Kod 24-24 dva gola u nizu zabila je Norvežanka Henny Ella Reistad čime je svojoj ekipi širom otvorila put do velikog preokreta i novog europskog zlata. Time su Dankinje bile slomljene i više nisu imale snage za povratak u utakmicu. Sjajnu je utakmicu za Norvešku odigrala Nora Mork koja je zabila osam golova, dok je četiri dodala Breistol. Kod Danske su najbolje bile Vinter Burgaard sa šest i Emma Friis s pet golova. Ranije su brončanu medalju na prvenstvu osvojile Crnogorke koje su u ogledu za treće mjesto svladale Francusku s 27-25 (22-22, 13-12) nakon produžetaka. Crnogorke su osvojile drugu europsku medalju u povijesti nakon što su 2012. bile europske prvakinje. Francuska je, pak, na posljednja dva prvenstva osvojila zlato (2018.) i srebro (2020.), ali bilancu bronci nije podebljala već je ostala na tri osvojene. Za Crnu Goru su po šest golova postigle Radičević i Jauković, dok je vratarka Batinović upisala 11 obrana. Ekipu Francuske su predvodile Nze Minko i Granier s po četiri gola. Makar izbora imamo, pogotovo na lijevom vanjskom gdje se Lučin na zadnjim akcijama isprofilirao kao broj jedan pokraj Jaganjca i Šarca, nikad nije lagano prihvatiti ovakve vijesti Na još jedno natjecanje nećemo kompletni. Svjetsko rukometno prvenstvo koje se u siječnju održava u Švedskoj i Poljskoj (11. - 29.) zbog ozljeda će propustiti David Mandić (25) i Marko Mamić (28). Dakle, dvojac iz udarne postave. I jedan bi bio ozbiljan udarac, dva su pogotovo. Mamić, kojeg je korona eliminirala i sa zadnjeg Eura, teže se ozlijedio u zadnjoj utakmici Leipziga protiv Hamma, pukli su prednji križni ligamenti u koljenu i ova je sezona za njega već završila. Nema Marko sreće. Na operaciju će morati i Mandić, riješiti problem s preponama koje ga muče i zbog kojih već neko vrijeme u Melsungenu nije na svojih standardnih 100 posto. - David je potisnuo početne probleme s ozljedom, sve zbog momčadi. No u zadnjim utakmicama vidjelo se da nije pravi, što je utjecalo i na njegovu preciznost u napadu. Operacija je neophodna i propustit će Svjetsko prvenstvo - potvrdio je sportski direktor Melsungena Michael Allendorf. Makar izbora imamo, pogotovo na lijevom vanjskom gdje se Lučin u zadnjim akcijama u izostanku Mamića isprofilirao kao broj jedan pokraj Jaganjca i Šarca, nikad nije ugodno prihvatiti ovakve vijesti. Mandićeva je uloga značajnija i bit će je teže zamijeniti iako je Jelinić odrađuje na razini. Tu je sada Mihić kao vjerojatni broj dva, a čeka i Štrlek zatreba li. Valjda smo ispucali sve loše vijesti. U sjajnom sudaru Sixersi su iskoristili što nema Stepha Curryja i srušili Warriorse dok su LA Lakersi tukli Denver kod kojih je ponovno najbolji bio Nikola Jokić Hrvatski košarkaš Bojan Bogdanović bio je najbolji strijelac Detroit Pistonsa u 113-122 domaćem porazu od Sacramento Kingsa, on je za 30:17 minuta provedenih na parketu ubacio 22 koša. POGLEDAJTE VIDEO: Bogdanović je za dva šutirao 5-11, za tricu 1-5, a s linije slobodnih bacanja je bio nepogrešiv sa 9-9. Usto je imao i po dva skoka i asistencije te jednu osvojenu loptu. Uz Bogdanovića kod domaćih se istaknuo Jalen Duren sa 15 ubačaja i 14 skokova. No, u sastavu gostiju još jednu odličnu utakmicu odigrao je Litvanac Domantas Sabonis sa 23 ubačaja i 13 skokova, dok je De'Aaron Fox dodao 24 poena uz devet skokova. S omjerom pobjeda i poraza 8-23 Detroit je pretposljednji sastav Istočne konferencije i čitave lige, slabiji su samo Charlotte Hornetsi (7-22), dok je Sacramento na visokom petom mjestu Zapada sa 16-12. Philadelphia 76-ersi iskoristili su neigranje Stephena Curryja za prvake Golden State Warriorse kako bi ih svladali u svojoj dvorani sa 118-106. Curryja očekuje duži period oporavka zbog ozljede ramena koju je zadobio prije dvije večeri u Indianapolisu. Najbolji kod Sixersa bili su Joel Embiid sa 34 pogotka i 13 skokova te James Harden sa 27 koševa i 9 asistencija, dok je Jordan Poole predvodio Warriorse sa 29 ubačaja, Kevon Looney je bio nadomak "triple-doublea" sa 14 poena, 11 skokova i 9 asistencija. Philadelphia je peta na Istoku sa 16-12, dok je Golden State 10. na Zapadu sa 14-16. Iznenađenje večeri se dogodilo u Bostonu gdje je slabašni Orlando Magic svladao domaće Celticse, prošlosezonske finaliste i vodeći sastav lige, sa 117-109. Gosti iz Orlanda su do pobjede stigli zahvaljujući sjajnoj večeri braće Wagner, Moritz je ubacio 25, a Franz 19 koševa, dok je prvi izbor ovogodišnjeg drafta Paolo Banchero dodao 20. Celticsima nije pomogao ni 31 koš Jaysona Tatuma niti 27 ubačaja Jaylena Browna. Boston je ipak i dalje vodeći sastav Istoka i čitave lige sa 22-8, drugi Milwaukee Bucsi su na 20-8, dok je Orlando 13. na Istoku sa 10-20. Vrlo zanimljivo je bilo u Torontu gdje su gostujući Brooklyn Netsi svladali domaće Raptorse sa 119-116 tricom Kyriea Irvinga sa zvukom sirene. Irving je utakmicu okončao sa 32 koša, Kevin Durant je za pobjednike dodao 28, dok su kod domaćih najbolji bili Fred VanVleet sa 39 i Scottie Barnes sa 26 poena. Petom uzastopnom pobjedom Netsi su stigli na četvrto mjesto Istoka sa 18-12, dok su Raptorsi četvrtim uzastopnim porazom pali na deseto mjesto Istoka sa 13-16. Los Angeles Lakersi na svom su terenu svladali Denver Nuggetse sa 126-108 sjajnom predstavom u posljednjih 20 minuta susreta tijekom kojih su zaostatak od 12 poena pretvorili u uvjerljivu pobjedu. Tijekom tog razdoblja domaći su bili i bez svog prvog centra Anthonyja Davisa koji nije igrao drugo poluvrijeme nakon što je ozlijedio lijevo stopalo u prvom. No, sjajno su reagirali igrači s klupe, Thomas Bryant je ubacio 21 koš, a Russell Westbrook je upisao novi  "triple-double" sa 15 poena, 12 asistencija i 11 skokova te tako pomogli LeBronu Jamesu koji je sa 30 ubačaja i 9 skokova "vukao" svoju momčad. Kod Nuggetsa najbolji je bio Nikola Jokić sa 25 pogodaka, 11 skokova i 8 asistencija, a Jamal Murray je dodao 23. Lakersi su s omjerom 12-16 i dalje 11. sastav Zapada, dok su Nuggetsi treći na Zapadu sa 17-11. Regionalna (ABA) liga s dva srpska bogata diva koja nemaju konkurenciju više nema smisla... Iz Cibone je otišla čitava momčad, a Zvezda će NBA igraču za dvije sezone dati 4,3 mil. eura Cibona je nekako preživjela. Doduše, otišla je čitava momčad, ali klub i ove godine igra prvenstvo Hrvatske i ABA ligu. Dok nekoć slavna zagrebačka momčad krpa kraj s krajem, Crvena zvezda dovodi NBA igrača! Aco Petrović tim se povodom oglasio na Twitteru jer za njega regionalna liga s dva srpska bogata diva koja nemaju konkurenciju više nema smisla... POGLEDAJTE VIDEO: - Mislim da je vrijeme da Zvezda i Partizan napuste ABA ligu, jer s ovim budžetima koji su u najmanju ruku nespojivi s ovim prostorima logično je da budu stalni sudionici Eurolige, a da se ABA liga okrene onome što je u startu i bila, razvojna liga za mlade igrače - napisao je Aco. Podsjetimo, posljednjih dana sve se više priča o dolasku Argentinca Facunda Campazza (31) u Crvenu zvezdu što znači da će beogradski klub to morati 'masno' platiti. Točnije, Argentinac će ovu sezonu odigrati za 1,8 milijuna eura, dok će za sljedeću dobiti 2,5 milijuna. A to su iznosi kojima ne mogu parirati i neki europski klubovi. Čak i Real koji ima pravo 'prvokupa', no za to bi morao izjednačiti ponudu Zvezde što Španjolci u ovom trenutku nisu spremni učiniti. Campazzo je s Realom dvaput bio prvak Europe, triput je osvojio i španjolsko prvenstvo, a s Argentinom ima srebro sa SP-a 2019. Posljednje dvije sezone proveo je 'preko bare' gdje je igrao s Nikolom Jokićem u Denver Nuggetsima te Lukom Dončićem i njegovim Dallas Mavericksima. Transfer još uvijek nije službeno potvrđen, no ugledna Marca uvjerava da je Campazzo već stavio svoj potpis na ugovor. Pobjedu su ostvarili i LA Clippersi Ivice Zupca koji su kod kuće sa 99-88 nadigrali Minnesota Timberwolvese. Hrvatski reprezentativac je imao slab učinak. Iz pet pokušaja zabio samo dva koša pridodavši tome osam skokova Detroit Pistonsi Bojana Bogdanovića su prekinuli niz od tri poraza i na gostovanju u srazu protiv Charlotte Hornetsa slavili nakon produžetka sa 141-134. Hrvatski košarkaš je bio jedan od boljih pojedinaca Detroita, ubacio je 24 koša (šut iz igre 8/19, trice 3/9) uz četiri skoka i isto toliko asistencija u 37 minuta provedenih na terenu. Najbolji strijelac Pistonsa bio je Alec Burks sa 27 koševa, a Killian Hayes je dodao 25. Ovaj poraz pokvario je povratak na teren Charlotteinog LaMelo Balla koji je dugo izbivao zbog ozljede. On je utakmicu na kraju završio sa 23 ubačaja i 11 asistencija. Kelly Oubre Jr. je sa 28 koševa predvodio Hornetse, dok je Terry Rozier ubacio 25 koševa. Pobjedu su ostvarili i LA Clippersi Ivice Zupca koji su kod kuće sa 99-88 nadigrali Minnesota Timberwolvese. Hrvatski reprezentativac je imao slab učinak, odigrao je 17:15 minuta u tom je vremenu iz pet pokušaja zabio samo dva koša pridodavši tome osam skokova. Kawhi Leonard je ubacio 19 koševa, a Paul George 17 koševa uz 11 skokova i 11 asistencija za Clipperse. Kod Minnesote najbolji je bio Anthony Edwards sa 19 pogodaka, a Rudy Gobert je dodao 11 koševa uz 13 skokova. Večer je svakako obilježila ozljeda Stephena Curryja u porazu Golden State Warriorsa u Indianapolisu. Bolji od aktualnih prvaka bili su domaći Pacersi sa 125-119 a predvodio ih je sa 29 koševa Tyrese Haliburton. Curry je bio najbolji strijelac utakmice sa 38 koševa kada je morao zbog ozljede lijevog ramena napustiti teren u trećoj četvrtini. Trener Warriorsa Steve Kerr je nakon utakmice izjavio da će Curry biti podvrgnut magnetnoj rezonanci da bi se utvrdila težina ozljede. Bogdanović je šutirao 12/22 iz igre, gađajući 6/12 iza linije za tri poena. Međutim, sam nije mogao protiv raspoloženih Jamesa i Davisa  koji su osigurali svojoj momčadi 11. pobjedu sezone Najbolji hrvatski košarkaš Bojan Bogdanović ubacio je 38 poena u porazu (117-124) svog Detroita protiv LA Lakersa.  POGLEDAJTE VIDEO: Bogdanović je šutirao 12/22 iz igre, gađajući 6/12 iza linije za tri poena. Međutim, sam nije mogao protiv raspoloženih LeBrona Jamesa (35 poena) i Anthonyja Davisa (35 poena, 15 skokova) koji su osigurali svojoj momčadi 11. pobjedu sezone. Senzaciju dana priredio je Houston koji je kod kuće slavio protiv Milwaukeeja 97-92 uz odličnu partiju Jalena Greena koji je utakmicu završio s 30 poena i sedam skokova. Giannis Antetokounmpo ostao je na samo 16 poena, ali je zato ugrabio 18 skokova. Nedovoljno za pobjedu... Sjajnu, izjednačenu utakmicu Odigrali su Atlanta i Chicago u State Farm Areni. Domaćin je slavio tek nakon produžetka 123-122 (110-110) uz briljantnu predstavu Demara DeRozana (34 poena, 13 skokova). Na drugoj je strani najbolji bio Bogdan Bogdanović s 28 poena i sedam skokova. Rezultati: Detroit - LA Lakers 117-124
New York - Sacramento 112-99
Orlando - Toronto 111-99
Philadelphia - Charlotte 131-113
Atlanta - Chicago 123-122 (110-110)
Houston - Milwaukee (97-92) San Antonio Spurs su konačno prekinuli niz od 11 poraza svladavši kod kuće sa 118-109 Houston Rocketse.
Keldon Johnson je zabio 32 koša Miami Heat je sinoć sa 115-110 pobijedio gostujuće LA Clipperse, nanijevši im drugi poraz u dvije večeri zaredom, a hrvatski košarkaš Ivica Zubac je u 33:40 minute na terenu zabio devet koševa (šut iz igre 3/4) uz osam skokova te po jednu ukradenu loptu i jednu blokadu.  Miami je predvodio Bam Adebayo sa 31 poenom i deset skokova, Jimmy Butler je zabio 26 koševa uz šut 10-12, a Tyler Herro je utakmicu završio sa 19 koševa. Kod Clippersa najbolji je bio Paul George sa 29 ubačaja, osam skokova i sedam asistencija, a Reggie Jackson je dodao 20 poena. Sinoć su odigrane još dvije utakmice u NBA, Denver Nuggets su sa 121-120 svladali Portland Trail Blazerse, a San Antonio Spurs su sa 118-109 bili bolji od Houston Rocketsa.  Jamal Murray je zabio tricu 0,9 sekundi prije kraja za gostujuću pobjedu Denver Nuggetsa, a Nikola Jokić je za prekid niza od tri poraza svoje momčadi ubacio 33 koša uz 10 skokova i devet asistencija. Murray je utakmicu završio sa 21 košem, od čega je 14 zabio u zadnjoj četvrtini. Damian Lillard je predvodio Portland sa 40 koševa, od čega je devet trica, i 12 asistencija. Jusuf Nurkić je dodao 21 poen i devet skokova, a Jerami Grant 18 poena. San Antonio Spurs su konačno prekinuli niz od 11 poraza svladavši kod kuće sa 118-109 Houston Rocketse.
Keldon Johnson je zabio 32 koša, a Tre Jones 26. Najbolji pojedinac Houstona bio je Jabari Smith Jr. sa 23 pogotka. POGLEDAJTE VIDEO: BAKA KOJA JE DONIJELA SREĆU VATRENIMA Košarkašica je proglašena krivom za neovlašteno pribavljanje, držanje ili prenošenje droge te krijumčarenje veće količine droge. Uhićena je u veljači u moskovskoj zračnoj luci Šeremetjevo Američka košarkašica Brittney Griner puštena je na slobodu u razmjeni zatvorenika s Rusijom i trenutačno se vraća u SAD, izjavio je u četvrtak američki predsjednik Joe Biden. - Ona je na sigurnom. Ona je u zrakoplovu. Ona je na putu kući - napisao je Biden u tweetu. Košarkašica je proglašena krivom za neovlašteno pribavljanje, držanje ili prenošenje droge te krijumčarenje veće količine droge. Uhićena je u veljači u moskovskoj zračnoj luci Šeremetjevo pod sumnjom da je pokušala prokrijumčariti drogu u Rusiju. Priznala je krivnju, ali je rekla da je ulje hašiša stavila u svoju prtljagu kada se pakirala u žurbi i da nije imala namjeru krijumčariti drogu. Ruski ju je sud osudio na devet godina zatvora. Biden i potpredsjednica Kamala Harris telefonski su razgovarali s Griner iz Ovalnog ureda, a razgovoru je prisustvovala i supruga Brittney Griner, Cherelle. Rusko ministarstvo vanjskih poslova priopćilo je da je zamijenilo Griner za ruskog državljanina Viktora Bouta, bivšeg trgovca oružjem. Bouta je 2012. američki sud osudio na 25 godina zatvora zbog optužbi povezanih s njegovom karijerom trgovca oružjem. Dominik Mavra fauliran je u završnici utakmice, a suci su nakon pregleda snimke dosudili kako je to bilo izvan isteka vremena pa su sudili kraj. No, sporno je što su situaciju pogledali iz TV prijenosa, što nije dopušteno Kada su kuglice spojile dva ponajveća hrvatska kluba već u osmini finala Kupa, spektakl je bio zajamčen. I dobili smo ga, ali nažalost, zasjenjenog kontroverznim sudačkim odlukama. Cibona je u dramatičnoj utakmici pobijedila Split 90-88 i plasirala se u četvrtfinale, ali Splićani su odmah nakon utakmice uložili žalbu i traže poništenje utakmice! U čemu je problem? Aleksandar Aranitović je 1.2 sekunde prije kraja zabio za 90-88 vodstvo Cibone. Trener Splita Srđan Subotić uzeo je minutu predaha pa organizirao akciju svoje momčadi. Dominik Mavra je dobio loptu, nakon driblinga se digao na šut za tricu i promašio, a pritom je dosuđena osobna pogreška Blažu Mesičeku. Nakon pregleda snimke, suci su zaključili da je faul napravljen po isteku vremena te su dosudili kraj utakmice. Tu ništa nije sporno, faul je zaista bio nakon isteka vremena, ali sporno je to što su suci snimku pogledali iz TV prijenosa. HKS-ove tehnologije nije bilo pa je ovo bio jedini način kako pogledati snimku, no pravilima nije definirano smiju li suci gledati snimku iz TV prijenosa. Prema svemu sudeći, poslužili su se zabranjenim alatom. Prvi je na pressicu došao trener Cibone Josip Sesar koji je opleo po Splićanima. - Čestitam mojim igračima na pobjedi. Moram se osvrnuti na nedolazak Splita na press konferenciju i čak ću se osvrnuti na ponašanje njihove klupe kroz cijelu utakmicu. Možda nije moje da to komentiram, ali to je nepoštivanje jedne institucije kao što je Cibona. Ja to nikad ne bih napravio u Splitu, Zadru, čak ni u uvjetno rečeno manjim klubovima. Da završim s tim, to mi je smetalo cijelu utakmicu i mislim da nije u redu - rekao je Sesar. Na kraju su se gosti ipak pojavili na konferenciji. Došao je trener Srđan Subotić koji je najavio žalbu.  - Što se mene tiče, ishod ove utakmice još uvijek nije poznat. Žalili smo se jer je sudac svirao faul, a ne znamo je li dopušteno gledanje snimke ako to nije najavljeno prije utakmice. Upitno je i je li vrijeme zaustavljeno i pokrenuto kad je trebalo - bjesnio je trener Splita. Cibona je slavila, ali još nije sto posto sigurna hoće li nastupiti u četvrtfinalu. Na HKS-u je da donese pravorijek. Osim sporne situacije krajem utakmice, suci nisu briljirali. Redale su se pogreške, a na to se osvrnuo i sportski direktor HKS-a Aleksandar Petrović.  - Savjest mi ne dozvoljava da prešutim događanja sa jučerašnje utakmice Cibona-Split. Suđenje je bilo apsolutno ispod svakog prihvatljivog nivoa za taj nivo natjecanja! - napisao je Aco. Kako god, još dugo će se vući repovi s ove utakmice, no sudačke pogreške nisu nikakva novost u hrvatskoj košarci. Do sada je prolazilo ispod radara pa bi bilo i vrijeme da se HKS ozbiljnije pozabavi time.  Strijelac pobjedničkog koša Aleksandar Aranitović ubacio je 14 poena, dok je Lovro Mazalin sa 16 koševa bio najefikasniji u Ciboni. Krešimir Ljubičić je ubacio 13, a Sven Smajlagić 11 poena U najzanimljivijoj utakmici osmine finala Kupa Krešimira Ćosića branitelj naslova Cibona je kao domaćin svladala Split s 90-88 i tako izborila plasman na završni turnir. U izjednačenoj utakmici, u kojoj nijedna momčad nije uspjela doći do dvoznamenkaste prednosti, Cibona je u zadnju četvrtinu ušla s vodstvom 73-68. No, Splićani su za minutu i pol napravili seriju 8-0 i poveli sa 76-73. Kad je Borna Kapusta pogodio jedno od dva slobodna bacanja za 87-83 na 34 sekunde prije kraja, činilo se da će Cibona lakše doći do pobjede. No, Dominik Mavra je 27 sekundi prije kraja pogodio tricu, a tri sekunde poslije Kapusta ponovno pogodio jedno od dva slobodna bacanja za 88-86. U sljedećem napadu je Mavra položio za 88-88, da bi Aleksandar Aranitović pogodio sa pet metara za 90-88, kad je na semaforu ostalo 1.2 sekunde. U zadnjem napadu, nakon minute odmora Splićana, Dominik Mavra je dobio loptu, nakon driblinga se digao na šut za tricu i promašio, a pritom je dosuđena osobna pogreška Blažu Mesičeku. Nakon pregleda snimke, suci su zaključili da je osobna pogreška učinjena po isteku vremena te je na taj način Cibona došla do teško izborene pobjede. Strijelac pobjedničkog koša Aleksandar Aranitović ubacio je 14 poena, dok je Lovro Mazalin sa 16 koševa bio najefikasniji u Ciboni. Krešimir Ljubičić je ubacio 13, a Sven Smajlagić 11 poena. Splićane je sa 24 koša predvodio Mavra. Shannon Shorter je ubacio 22 poena, a po 12 su postigli Lovre Runjić te povratnik i kapetan momčadi Roko-Leni Ukić. Osim Cibone, mjesto na završnom turniru od zagrebačkih momčadi izborili su još zagrebački Dinamo, koji je svladao Goricu sa 81-76, Cedevita Junior, koja je na gostovanju u Dubrovniku slavila sa 70-64, Bosco gostujućom pobjedom 86-79 kod Vrijednosnica Osijek te Furnir koji je u Dubravi svladao Zabok sa 74-69. Šibenka je na Baldekinu bila bolja od DepoLink Škrljeva sa 71-65, a Kvarner je u Rijeci svladao Zagreb sa 68-66. Posljednja utakmica osmine finala na rasporedu je 20. prosinca, kad će Alkar u Sinju ugostiti Zadar. Trica je bila maestralna, četiri od pet. Imao je i tri skoka te dvije asistencije. Posljednji put je Šarić zabio 17 ili više koševa u ožujku 2021. godine protiv Atlante kada je brojao do 20 Cijelu sezonu propustio je zbog ozljede koljena, a na početku nove činilo se kako Phoenix uopće više ne računa na njega. Čak 13 utakmica odgledao je s klupe, a i ono što je igrao, bio je sitniš od maksimalno desetak minuta. Ipak, naporni i krvavi rad se uvijek isplati. Pa tako i Dariju Šariću. Phoenix Sunsi slavili su 133-95 protiv San Antonio Spursa, a hrvatski reprezentativac odigrao je najbolju utakmicu u posljednjih 20-ak mjeseci. Opet je krenuo u početnoj petorci pa i pokazao zašto i dalje zaslužuje nositi dres Sunsa. Zabio je 17 koševa za 21 minutu uz sjajan šut šest od sedam. Trica je bila maestralna, četiri od pet. Imao je i tri skoka te dvije asistencije. Posljednji put je Šarić zabio 17 ili više koševa u ožujku 2021. godine protiv Atlante kada je brojao do 20. Prvi put ove sezone došao je do dvoznamenkaste cifre, a nije da je i dobivao puno šansi. Sudjelovao je u tek deset od 23 utakmice. U jednom trenutku je šest utakmica zaredom odsjedio na klupi. No, ovakva partija je naznaka kako bi mogao češće biti u igri. Uskočio je u rotaciju umjesto ozlijeđenog Tonyja Craiga pa tko zna, ako ovako nastavi, možda i naraste minutaža kod trenera Williamsa. A kada je u ovakvoj formi, pokazao je da je itekako koristan.  Najefikasniji kod Sunsa bio je Ayton s 25 koševa i deset skokova. Spurse je predvodio Johnson s 27 poena.  Solidan je noćas bio i Bojan Bogdanović koji je zabio 18 koševa za 24 minute igre u porazu od Memphisa (122-112). Imao je šut četiri od osam, trica je bila dva od četiri, a dodao je po skok i asistenciju. Najbolji igrač utakmice bio je Ja Morant s 33 koša i deset asistencija. Pistonse je predvodio Bey s 24 koša.  Cibona se nije predavala te je tijekom treće dionice došla na mali zaostatak od 60-62, ali je potom Cedevita Olimpija otišla u novi bijeg. Zagrepčani su na omjeru 3-6 Košarkaši Cedevita Olimpije pobijedili su u Zagrebu Cibonu 90-78 (23-25, 27-18, 21-22, 19-13), u susretu 9. kola regionalne ABA lige. Nakon dobre prve četvrtine i vodstva Cibone 25-23, u drugoj su gosti poveli i do odmora napravili razliku od sedam poena (50-43). Cibona se nije predavala te je tijekom treće dionice došla na mali zaostatak od 60-62, ali je potom Cedevita Olimpija otišla u novi bijeg. Serijom 8-0 početkom posljednje četvrtine gosti su pobjegli na +14 čime su riješili pitanje pobjednika. Kod Cibone su najbolji bili Lovro Mazalin s 22 poena i pet skokova te Sven Smajlagić koji je ubacio 19 koševa uz četiri skoka. U pobjedničkoj momčadi prednjačili su Amar Alibegović s 20 poena, četiri skoka i tri asistencije te Joshua Adams koji je dao 19 koševa uz pet dodavanja. Na ljestvici vodi FMP s omjerom 7-2. Partizan je na 7-1, Crvena Zvezda na 6-1, a u gornjem domu ljestvice je odlični Zadar koji je dosad ostvario pet pobjeda i četiri poraza. Cedevita Olimpija ima omjer 6-2, dok je Cibona na tri pobjede i šest poraza. U petak je odigrana prva utakmica ovog 9. kola, a Zadar je na svom parketu sa 103-97 pobijedio FMP. Iznimno sam sretan zbog osvajanja ove nagrade. Puno mi to znači, kao i što mi je značila cijela ova uspješna godina koja se dogodila nakon svih problema kroz koje sam morao proći, rekao je Borna Borna Ćorić, 26-godišnji hrvatski tenisač, dobitnik je ATP-jeve nagrade za povratnika godine nakon što je na ATP ljestvici tijekom 2022. godine napredovao s 278. na sadašnje 26. mjesto. U 2021. godini Ćorić je zadobio tešku ozljedu desnog ramena te se ujedno podvrgnuo operativnom zahvatu. Ove godine krenuo je veliki povratak Ćorića, a uspješna godina kulminirala je osvajanjem ATP Masters 1000 turnira u Cincinnatiju gdje je hrvatski tenisač, između ostalih, pobjeđivao Rafaela Nadala, Felixa Auger-Aliassimea i u finalu Stefanosa Tsitsipasa. - Iznimno sam sretan zbog osvajanja ove nagrade. Puno mi to znači, kao i što mi je značila cijela ova uspješna godina koja se dogodila nakon svih problema kroz koje sam morao proći. Mogu se samo nadati da će iduća godina biti još uspješnija - rekao je Borna Ćorić koji je u Cinccinatiju proslavio treću ATP titulu u karijeri. Ranije je bio najbolji u Marrakechu 2017. i Halleu 2018. godine. S hrvatskom reprezentacijom Ćorić je, pak, ove godine igrao i polufinale Davis Cupa. U ovoj borbi za povratnika godine Ćorić je pobijedio Austrijanca Dominica Thiema, Švicarca Stana Wawrinku i Kineza Wua Yibinga. Nakon fotografija se nisu oglašavali, pa postoji opcija, pišu francuski mediji, kako je možda riječ o nekoj kampanji ili marketinškom triku... Nisam se zaljubio u tebe, već me tvoja ljubav natjerala na to, napisao je francuski tenisač Fabien Reboul (27) na Instagramu uz fotografiju na kojoj ljubi kolegu tenisača, također Francuza, Maxa Brovilléa (23). Poljubac i popratna poruka, naravno, protumačeni su kao potvrda njihove ljubavne veze, čime su, čini se, postali prvi deklarirani muški gay par u tenisu. U ženskom tenisu zabilježeno je već dosta slučajeva gdje su tenisačice objavile da su gay... Vjerojatno ste upravo za dečke prvi put čuli, pa da napišemo nešto o njihovoj teniskoj karijeri. Reboul je aktivan u parovima i trenutačno je 54. na toj ljestvici, dok je Brovilleu prioritet singl, na pojedinačnoj ATP ljestvici drži 945. poziciju... Nakon fotografija se nisu oglašavali, pa postoji opcija, pišu francuski mediji, kako je možda riječ o nekoj kampanji ili marketinškom triku... Uz njega je još samo pet tenisača imalo pozitivan omjer protiv Top 10 igrača, a to su Novak Đoković, Nadal, Holger Rune, Carlos Alcaraz i Nick Kyrgios Iza Borne Ćorića (26.) je možda ne bodovno najbolja, ali najvažnija sezona u karijeri. Napokon se vratio nakon ozljede i opet je u svjetskom vrhu, ponajviše zahvaljujući osvajanjem Mastersa u Cincinnatiju što mu je bila treća titula u karijeri, prva na tvrdoj podlozi. POGLEDAJTE VIDEO: Osim sjajnog povratka, Ćorić se može dičiti i impresivnim podatkom. Naime, Borna je tenisač s najboljim postotkom pobjeda protiv igrača iz Top 10 u 2022. godini. Zagrepčanin je odigrao pet takvih mečeva, a kao pobjednik izašao četiri puta. Rafaela Nadala (3.), Felixa Auger-Aliassimea (9.) i Stefanosa Tsitsipasa (7.) srušio je na putu prema naslovu u Cincinnatiju, dok je u Beču ponovno slavio protiv Grka, koji u tom trenutku 5. tenisač svijeta. Uz njega je još samo pet tenisača imalo pozitivan omjer protiv Top 10 igrača, a to su Novak Đoković, Nadal, Holger Rune, Carlos Alcaraz i Nick Kyrgios. Ćorić će godinu završiti kao 26. tenisač svijeta, a najbolji renking karijere mu je 12. mjesto (studeni 2018.), pa je cilj za 2023. godinu jasan - ulazak u Top 10 prvi put u karijeri. Nova sezona, kao i svake godine, počinje australskom turnejom u siječnju.  Denis Shapovalov i Felix Auger-Aliassime potvrdili su svoj status te su dominantno dobili svoje mečeve čime su svojoj reprezentaciji osigurali trijumf Tenisači Kanade osvojili su, po prvi puta u svojoj povijesti, Davis Cup trofej nakon što su dobili oba pojedinačna meča u finalu, u Malagi, protiv Australije. Denis Shapovalov i Felix Auger-Aliassime potvrdili su svoj status te su dominantno dobili svoje mečeve čime su svojoj reprezentaciji osigurali trijumf. Prvo je Shapovalov sa 6-2, 6-4 svladao Thanasija Kokkinakisa, dok je veliko slavlje Kanađanima omogućio Auger-Aliassime koji je sa 6-3, 6-4 bio bolji od Alexa de Minaura. Zadnju šansu De Minaur je imao kod 4-5 u drugom setu kada je osvojio prva dva poena u trenutku kada je Auger-Aliassime servirao za meč i ukupnu pobjedu. Na tome je De Minaur i ostao, kanadski tenisač je vezao četiri poena i u Malagi je moglo početi veliko kanadsko slavlje. Kanada je po prvi puta u povijesti osvojila Davis Cup nakon što je prije tri godine igrala finale i tada bila poražena od Španjolske. Posljednje finale Australija je igrala daleke 2003. godine i tada je slavila u finalu, također protiv Španjolske. Nakon što je prošle godine igrala finale, ove godine je Hrvatska zapela u polufinalu protiv Australije (1-2). Davis cup, finale (Kanada - Australija 2-0): Denis Shapovalov - Thanasi Kokkinakis 6-2, 6-4 Felix Auger-Aliassime - Alex de Minaur 6-3, 6-4 U balonu na zagrebačkoj Šalati bivši as Dinama, Hajduka i "vatrenih" zaigrao je u paru s Paurevićem i u prvom kolu izgubili su od Pocrnića i Miličića. No, Kranjčar je odigrao nekoliko odličnih poteza Nakon Roka Šimića u četvrtak i Gorana Ivaniševića u petak, u subotu je na Stars Open Touru, najvećoj turneji teniskih rekreativaca, zaigrao i Niko Kranjčar. U balonu na zagrebačkoj Šalati bivši as Dinama, Hajduka i "vatrenih" zaigrao je u paru s Paurevićem i u prvom kolu izgubili su od Pocrnića i Miličića 6-4, 6-3. No, Kranjčar je odigrao nekoliko odličnih poteza... - Super je organiziran ovaj turnir i igra se jako dobar tenis. Svakako ću dolaziti i iduće sezone kad god uspijem - rekao je Niko i pojasnio odakle on u tenisu: - Igrao sam kao dječak, a onda tijekom nogometne karijere rijetko, samo ljeti. Tko je najbolji tenisač među nogometašima? Ne znam, nisam igrao s puno njih, jedino s Čalom igram češće. I baš je istovremeno na terenu kraj njega igrao bivši dinamovac Hrvoje Čale, čest gost Stars Open Toura. On je u najjačoj konkurenciji, pro single, u prvom kolu bio slobodan, a u osmini finala pobijedio je Andriju Kartela. U nedjelju na terenima TK Medveščak u 9 sati počinju polufinala, a od 14 sati finala. Hrvatska je izgubila u polufinalu Davis Cupa od Australije 1-2. Borna Ćorić osvojio je prvi bod pobijedivši Thanasija Kokkinakisa 6-4- 6-3, De Minaur je uzvratio protiv Čilića sa 6-2, 6-2, a Mektić i Pavić izgubili su parove Hrvatska muška teniska reprezentacija nije se uspjela plasirati u finale ovogodišnjeg Davis Cupa, u polufinalu u Malagi bolja od Hrvatske bila je Australija s 2-1. Odlučujući bod Australiji osigurali su Max Purcell i Jordan Thompson koji su u igri parova svladali Nikolu Mektića i Matu Pavića sa 6-7 (3), 7-5, 6-4. Mektić i Pavić tijekom čitavog dvoboja nisu uspjeli oduzeti servis suparnicima, jedinu "break-loptu" imali su kod rezultata 4-4 u prvom setu, ali tada je Purcell pogodio as. Pobjednik prvoga seta odlučen je u "tie-breaku" kojim je naš par dominirao. Poveo je sa 6-1 i realizirao treću od pet vezanih set-lopti, prvu na vlastitom servisu. Oba para mirno su držala svoj početni udarac do 5-5, a tada je Mektić pokleknuo. Kod izjednačenja je napravio dvostruku servis pogrešku, a zatim su Australci realizirali svoju prvu "break-loptu" u dvoboju odličnim reternom. I u trećem setu jedini koji nije uspio zadržati svoj servis bio je Mektić, kod rezultata 3-3 Australci su spojili nekoliko sjajnih reterna i još jednom oduzeli servis. Naši zlatni olimpijci nažalost nisu uspjeli vratiti zaostatak pa su Australci ušli u finale najcjenjenijeg teniskog momčadskog natjecanja po prvi put nakon 19 godina. Ranije je Hrvatsku u vodstvo doveo Borna Ćorić 6-4, 6-3 pobjedom protiv protiv Thanasija Kokkinakisa, da bi na 1-1 izjednačio Alex De Minaur 6-2, 6-2 svladavši Marina Čilića. Australija će u finalu u nedjelju igrati protiv pobjednika dvoboja Italija - Kanada koji je na programu u subotu. 1. meč: Borna Ćorić - Thanasi Kokkinakis 6-4, 6-3 2. meč: Marin Čilić - Alex de Minaur 2-6, 2-6 3. meč: Mektić/Pavić - Thompson/Purcell 7-6 (3), 5-7, 4-6 Idi na mrežu, govorio je Goran svom partneru čekajući Ritzov servis. 'A što ću tamo?', smijao se Hofšteter. 'Nema veze, tako bolje izgledamo', našalio se Ivanišević Lako za tebe, ali ne znam kako tvoj partner igra, podbadao je Krešimir Ritz (49) dvije godine starijeg nekadašnjeg suigrača u Davis Cup reprezentaciji Gorana Ivaniševića. - Ne znam ni ja! - ispalio je Goran i dodao govoreći o svjetski uglednom španeru reketa Goranu Hofšteteru, koji surađuje sa Zverevim, Tsitsipasom, Medvedjevom, Čilićem i Dodigom: - Znam kako špana rekete, ali ne znam kako igra. A ovaj tvoj svirač je jako dobar. Taj svirač je bivši klavijaturist Parnog valjka Berislav Blažević. Koji je otkrio kako se Ritz baš nabrijavao na meč te je doista pokazao neke sjajne poteze u spektakularnom okršaju na Stars Open Toura u Zagrebu. Ritz i Blažević pobijedili su 7-5, 7-6, a publika u balonu na Šalati gotovo je svaki poen pratila uzdasima, divljenjem i pljeskom. Bilo je itekako nadmudrivanja između Ivaniševića i Ritza. - Idi na mrežu - govorio je Goran svom partneru čekajući Ritzov servis. - A što ću tamo? - smijao se Hofšteter. - Nema veze, tako bolje izgledamo - našalio se Ivanišević. Onda je nakon jednog prepoznatljivog Goranova servisa Hofšteter dobacio Ritzu: - Jesu li žice u redu? I tako je, uz puno smijeha i zabave, počelo nadmetanje u pro parovima na Stars Open Touru. - Odlično je Silvio Marić ovo organizirao, ovo je postao ozbiljan turnir. Ljudi se zabavljaju i igraj dobar tenis. Ima dobrih rekreativaca, malo zabave, druženja... - naglasio je Ivanišević. U četiri dana na Šalati više od 160 teniskih rekreativaca pokazuje svoje znanje i bori se za bodove, a priključila su im se i neka poznata lica iz svijeta sporta i estrade. Tako je zaigrao i Roko Šimić, mladi nogometni reprezentativac i igrač RB Salzburga. U prvom je kolu izgubio od Nikole Letice 6-2, 6-3. U istoj je konkurenciji bivši nogometaš Manuel Bisaku prošao prvo kolo, a TV komentator Mario Glavan nije uspio. Turnir se nastavlja u subotu od 9 sati, a u konkurenciji parova nastupit će i Niko Kranjčar. Finala su u nedjelju od 14 sati. Ova Amerikanka dala je jednostavan savjet svima koji se žele poboljšati u tenisu - zabavite se. Rachel Stuhlmann trenutno je broj 1 influencerica u svijetu tenisa Rachel Stuhlmann (26) nije poznata u tenisu zbog osvojenih Grand Slam titula ili visokog plasmana na WTA ranking listi. Međutim, ova je 26-godišnjakinja broj jedan influencerica u tenisu.  Rodom Amerikanka, Rachel je bila odlična tenisačica u juniorskoj kategoriji, a sportom se nastavila baviti i na fakultetu. Igrala je na najvećoj amaterskoj sveučilišnoj razini, ali ipak se nije odlučila ući u profesionalce. Ipak, očito to nije požalila, jer Rachel je sada postala most između tenisa i modnih kampanji. - Obožavala sam biti sportašica. Tenis me na fakultetu naučio mnogim stvarima. Bila sam vrlo disciplinirana u treningu, a nakon fakulteta iskoristila sam to za profesionalnu karijeru - rekla je Rachel. Ova brineta na Instagramu ima više od 230 000 pratitelja, a na većini fotografija moći ćete ju vidjeti s teniskim reketom u ruci. Osim što je model i influencerica, Stuhlmann također zna biti voditeljica i novinarka. Najdraži joj je igrač Rafael Nadal, a uoči ovogodišnjeg US Opena intervjuirala je Top 10 igrača svijeta, Andreja Rubljova, koji je vidno bio odlično raspoložen tijekom razgovora. Jasno, nije onda začuđujuće što joj je Rus jedan od najdražih igrača... - Volim Nadala otkad sam bila mala, imala sam njegov poster na zidu! On je prava definicija sportaša i prvaka. Andrej Rubljov je oduvijek jedan od mojih najdražih intervjua. Tako je iskren, skroman i simpatičan lik. Također volim i njegov stil igre, njegov forehand je nevjerojatan - dodala je.   Šalata je od četvrtka do nedjelje domaćin desetog turnira Stars Open Toura, a među teniskim rekreativcima zaigrat će i neka slavna imena iz svijeta sporta i estrade... Najveća turneja teniskih rekreativaca došla je do kraja svoje premijerne sezone. Nakon devet uzbudljivih turnira diljem Hrvatske, posljednji se igra u Zagrebu, na Teniskom centru Šalata, od četvrtka do nedjelje. I na njemu je posebna poslastica: Goran Ivanišević! Naš ponajveći tenisač svih vremena i uspješan trener, koji je vodeći Novaka Đokovića osvojio pet i s Marinom Čilićem jedan Grand Slam. Goran će igrati u konkurenciji pro parova, s Goranom Hofšteterom, omiljenim španerom, čiji spretni prsti namještaju žice na reketima Tsitsipasa, Zvereva, Dimitrova, Čilića i Dodiga. I odmah u prvom kolu suparnici će im biti bivši Davis Cup reprezentativac Krešo Ritz i bivši klavijaturist Parnog valjka Berislav Blažević. U pojedinačnoj konkurenciji okušat će se i napadač mlade nogometne reprezentacije i RB Salzburga Roko Šimić, bivši nogometaš Manuel Bisaku, odvjetnik Mate Matić, TV komentator Mario Glavan. U nešto jačoj konkurenciji pojedinaca, pro single, igrat će bivši dinamovac Hrvoje Čale i nekad prvi strijelac 2. HNL Matej Dumbović, a među parovima zaigrat će i Niko Kranjčar! Spektakl je na Šalati zajamčen, mečevi u četvrtak počinju od 17 sati, u petak i subotu od 9, a finala su u nedjelju. Hrvatski rekorder došao je do svoje 43. pobjede u pojedinačnim dvobojima u Davis Cupu (43-21), koja je Hrvatskoj drugu godinu zaredom donijela plasman u polufinale Marin Čilić i Borna Ćorić odveli su Hrvatsku u polufinale Davis Cupa pobijedivši u Malagi reprezentaciju Španjolske 2-0 te će hrvatski tenisači u petak (16 sati) protiv Australije igrati za svoje drugo uzastopno finale najvećeg teniskog momčadskog natjecanja, a ukupno peto u povijesti. Nakon što je u prvom dvoboju Borna Ćorić (ATP 26) svladao Roberta Bautistu Aguta (ATP 21) sa 6-4, 7-6 (4) za jedan sat i 56 minuta, u dvoboju najbolje rangiranih tenisača svojih reprezentacija Marin Čilić (ATP 17) je sa 5-7, 6-3, 7-6 (5) pobijedio Pabla Carrena Bustu (ATP 13) nakon tri sata i 13 minuta iscrpljujuće borbe.  Bio je to šesti dvoboj Čilića i Carrena Buste, a u prethodnih pet najbolji hrvatski tenisač je izašao kao pobjednik četiri puta i pritom izgubio samo jedan set. No, sve četiri pobjede Marin je ostvario zaključno sa 2018., dok je 31-godišnji Španjolac bio bolji na olimpijskom turniru u Tokiju 2021. Početak dvoboja u Malagi dao je naslutiti da će se hrvatski "broj jedan" morati dobro pomučiti protiv 13. tenisača svijeta za novu pobjedu. Već u prvom gemu Čilić je napravio četiri dvostruke pogreške i morao spašavati tri 'break-lopte'. Takva je slika nastavljena i većim dijelom prvog seta. Još dvije prilike za oduzimanje servisa Španjolac je propustio u trećem gemu (15-40), da bi u petom realizirao svoju šestu priliku. No, Čilić je uzvratio 'breakom' u sljedećem gemu te ponovno spasivši 'break-loptu' i u sedmom gemu došao do vodstva 4-3. Bez ritma na prvom servisu, s manje od 50 % pogođenih u prvom setu, uz gotovo nepogrešivu igru španjolskog tenisača, Čilić je morao preuzeti više rizika u izmjenama, što je dovodilo do čestih neiznuđenih pogrešaka. U 11. gemu Marin je darovao novi 'break' Carrenu Busti napravivši kod 0-30 dvije dvostruke pogreške. Španjolac je servirajući za set došao u opasnost od novog gubitka servisa, ali je kod 30-40 nanizao tri poena i osvojio prvi set za Španjolsku u ovom četvrtfinalnom dvoboju. Statistika prvog seta pokazala je nevjerojatnu razliku u neiznuđenim pogreškama: čak 23 Čilićeve i samo šest Carrena Buste. Marina je skupo koštala realizacija drugog servisa (7/27), ali je ohrabrujuće bilo što je, unatoč lošoj statistici, rezultatski bio "u igri". Kad je Čilić u drugom setu podigao postotak pogođenih prvih servis, slika na terenu se bitno promijenila. Njegova igra je dobila na sigurnosti. Tako je u drugom setu napravio samo sedam neiznuđenih pogrešaka, samo dvije dvostruke pogreške, za razliku od sedam iz prvog seta. Odlučujući 'break' Marin je napravio u šestom gemu, kad je Carreno Busta na 15-40 napravio dvostruku pogrešku. Španjolac je u drugom setu protiv Čilićevog servisa osvojio samo šest poena, a u prvom čak 25. Nakon jednog sata i 50 minuta igre, Hrvatsku je jedan set dijelio od plasmana u polufinale Davis Cupa, a Španjolsku od pobjede koja bi zadržala domaćine u igri za prolaz među četiri najbolje reprezentacije. U trećem setu se Marin ponovno mučio s postotkom prvog servisa, ali je zadržao visoku razinu reterna, što mu je uz kombinaciju agresivne i precizne igre iz terena donijelo prvi 'break' za vodstvo 2-1. Nažalost, dvije dvostruke pogreške u sljedećem gemu kumovale su prvom gubitku servisa nakon prvog seta, ali je novim oduzetim servisom Čilić ponovno došao do prednosti. I u šestom gemu je napravio dvije dvostruke, ali ga to nije spriječilo da potvrdi 'break' i dođe do vodstva 4-2. Iako je u osmom gemu izvukao 15-40, po drugi put u setu odluke nije uspio preživjeti dvije dvostruke pogreške u jednom gemu i previše promašenih prvih servisa. Na treću priliku za 'break' u tom gemu Carreno Busta je pogodio retern 'winner' i izjednačio na 4-4. U prva četiri gema na servisu u trećem setu Čilić je pogodio samo devet prvih servisa i osvojio svih devet poena. No, od 21 poena na drugom servis osvojio je samo sedam. S takvom statistikom je Marin ušao u gem u kojem je trebao zadržati servis da bi ostao u meču, nakon što je Carreno Busta poveo sa 5-4. Svaki promašeni Čilićev prvi servis više od 9000 Španjolskih navijača dočekivalo je sve glasnijim pljeskom kako je meč ulazio u završnicu, što je predstavljalo dodatan pritisak za prvog hrvatskog tenisača. No, sve je to Marin izdržao i uz gubitak jednog poena izjednačio na 5-5.  Carreno Busta je u 11. gemu izvukao 0-30 nanizavši četiri uzastopna poena, a tome je nizu dodao još dva poena kad je Čilić servirao i došao na dva poena od pobjede. No, i Marin je napravio ono što je prethodno učinio njegov suparnik, s četiri uzastopna poena izvukao 0-30, pa je odluka o pobjedniku meča ostavljena za 'tie-break'.  Carreno Busta je prvi došao do prednosti, kad je Čilić promašio forhend za vodstvo Španjolca 2-1. Sjajan pasing i dobro isplaniran napad nakon prvog servisa donijeli su domaćem predstavniku prednost od 4-1, da bi Čilić bekend paralelom u sam kut igrališta prekinuo Španjolčev niz prije promjene strana. Asom je Marin došao samo na poen zaostatka (3-4), a onda nakon dubokog reterna prisilio suparnika na pogrešku i izjednačio na 4-4. Carreno Busta je odgovorio neobranjivom forhend paralelom za 5-4. Novi as donio je Marinu izjednačenje na 5-5, a njegov sjajan pasing nakon duže izmjene doveo je Hrvatsku na jedan poen od polufinala.  Carreno Busta nije izdržao Čilićevu kanonadu, iako je istrčao niz teških udaraca. Njegova posljednja lopta završila je iza osnovne crte, čime je hrvatski rekorder uz ukupno 15 dvostrukih došao do svoje 43. pobjede u pojedinačnim dvobojima u Davis Cupu (43-21), koja je Hrvatskoj drugu godinu zaredom donijela plasman u polufinale. Tamo će hrvatske tenisače čekati Australija predvođena izbornikom Lleytonom Hewittom, a dvoboj je na rasporedu u petak, 25. studenoga, s početkom u 16 sati. U četvrtak su u Malagi na rasporedu preostala dva četvrtfinalna dvoboja. Od 10 sati će na teren tenisači Italije i Sjedinjenih Američkih Država, a početak dvoboja Njemačke i Kanade neće biti prije 16 sati. Najbolji hrvatski skijaš je kroz cilj prošao s vremenom 1:22.41, zaostatkom od dvije sekunde i 37 stotinki za Loicom Meillardom U nedjelju je u prvom veleslalomu bio deseti u prvoj vožnji pa deseti i ukupno. U ponedjeljak je uslijedio i drugi veleslalom u Alta Badiji, a Filip Zubčić je u prvoj vožnji bio, pa možete i sami pogoditi. Deseti. Najbolji hrvatski skijaš je kroz cilj prošao s vremenom 1:22.41, no uz ogroman zaostatak za prvoplasiranim Marcom Odermattom koji je bio briljantan. Zubi je pobjegao dvije sekunde i 37 stotinki, a od drugoplasiranog Henrika Kristoffersena je bio brži za 60 stotinki. Loic Meillard na drugom mjestu zaostaje već sekundu i 10 stotinki. Ogroman je zaostatak, teško da se možemo nadati postolju, ali Filip je pokazao da se diže u formi pa je i TOP 10 više nego dobar rezultat, obzirom na ne baš bajan početak sezone. Druga vožnja je na rasporedu 13 i 30. Kranjec je bio najbrži s vremenom 1:18.49, a Zubčićev zaostatak za njim iznosi 1,54 sekunde (1:20.03). Druga je vožnja na rasporedu u 13.30 sati. Hrvatski skijaš Filip Zubčić zauzeo je 10.mjesto u prvoj vožnji veleslaloma kojeg su skijaši vozili u nedjelju u Alta Badiji za Svjetski kup, dok je najbrži bio Slovenac Žan Kranjec. Kranjec je bio najbrži s vremenom 1:18.49, a Zubčićev zaostatak za njim iznosi 1,54 sekunde (1:20.03). Drugi je Norvežanin Henrik Kristoffersen (1:19.09) sa 60 stotinki zaostatka za slovenskim skijašem, a treći je njegov sunarodnjak Lucas Braathen (1:19.22) sa 73 stotinke zaostatka. Druga je vožnja na rasporedu u 13.30 sati. POGLEDAJTE LIVE: DOLAZAK VATRENIH U ZAGREB Rodeš trenutačno ima 15 bodova, Kolega četiri, dok je još ranije Filip Zubčić osvojio 22 bodova u veleslalomu. Prvu vožnju nedjeljnog slaloma u francuskom zimovalištu Zubčić nije završio Lucas Braathen (22) pobjednik je slaloma u Val d'Isereu, dok su dvojica hrvatskih skijaša, Istok Rodeš (26) i Samuel Kolega (23) osvojili prve bodove u sezoni. Sjajno je obje vožnje, premijerne slalomske ove sezone, odradio Braathen, pogotovo drugu u kojoj je osigurao treću pobjedu u Svjetskom kupu u karijeri. Sada ima dvije slalomske i jednu veleslalomsku pobjedu. Nakon prve vožnje bio je drugi, no vodeći, njegov stariji sunarodnjak Henrik Kristoffersen, loše je obavio drugi 'lauf' pa je skliznuo na konačno šesto mjesto. Drugi je na kraju bio Austrijanac Manuel Feller (+0.84), dok je još samo jedan skijaš imao manji zaostatak od jedne sekunde, trećeplasirani Švicarac Loic Meillard (+0.98). Hrvatski skijaši Istok Rodeš i Samuel Kolega osvojili su prve bodove ove sezone u Svjetskom kupu. Rodeš je završio kao 16., dok je Kolega bio 27. Rodeš je u odnosu na prvu vožnju napredovao za jedno mjesto, dok je Kolega skliznuo za devet pozicija. U ukupnom redoslijedu vodi Švicarac Marc Odermatt s 520 bodova. Slijede dvojica Norvežana, Aleksander Aamodt Kilde ima 380, a Braathen 215. Nevjerojatno skija Zrinka, iz utrke u utrku izgleda sve bolje, a njeno samopouzdanje govori za sebe. Završila je šesta u prvoj vožnji u slalomu u talijanskom skijalištu Sestriere, dok je Leona Popović na 16. mjestu Nakon što je započela sezonu sa sedmim i 15. mjestom u dva slaloma, fantastična Zrinka Ljutić (18) završila je šesta u prvoj vožnji slaloma u talijanskom skijalištu Sestriere. Vodeća je Petra Vlhova, a Ljutić je u cilj ušla sa zaostatkom od 1.07 sekundi.  Na drugom mjestu je Švicarka Wendy Holdener (+0.24s), dok je vodeća u ukupnom poretku Mikaela Shiffrin (+0.33s) na trećem mjestu. Leona Popović (25) također je izborila drugu vožnju, nalazi se na 16. mjestu s više od dvije sekunde zaostatka za Vlhovom. Inače, Popović je na osmom mjestu u poretku slalomašica nakon dvije utrke, a Ljutić je na 13. mjestu i s odličnom drugom vožnjom može poboljšati svoje bodovno stanje. POGLEDAJTE VIDEO: MILA HORVAT O ŠAMPANJCU U DINAMOVOM AUTOBUSU Zubčić je startao kao trinaesti i već na samom početku je napravio veliku pogrešku. Suočen s ogromnim zaostatkom, riskirao je u ostatku staze i izletio, te ostao bez plasmana Švicarac Marco Odermatt pobijedio je u subotu na veleslalomu Svjetskog kupa u francuskom Val d'Isèreu. Osvajač velikog kristalnog globusa još jednom je dominirao, pobijedivši s ogromnih 1.40 sekundi ispred Austrijanca Manuela Fellera, dok je trećeplasirani Slovenac Žan Kranjec zaostao 2.05 sekundi. Nakon što je prvu utrku dobio za 45 stotinki, Odermatt je je bio najbrži i u drugoj, te je 25-godišnji Švicarac potvrdio trenutnu dominaciju jer je na svih šest utrka ove sezone, u kojima je nastupio, bio na postolju. Hrvatski skijaš Filip Zubčić nije završio prvu vožnju. Zubčić je startao kao trinaesti i već na samom početku je napravio veliku pogrešku. Suočen s ogromnim zaostatkom, riskirao je u ostatku staze i izletio, te ostao bez plasmana. Zagrepčanin je i prošle godine izletio u ovom poznatom francuskom zimovalištu, ali u drugoj vožnji nakon što je u prvoj bio treći U poretku veleslaloma Odermatt vodi s maksimalnih 200 bodova ispred Kranjeca (140), a Švicarac vodi i u ukupnom poretku s 520 bodova ispred Norvežanina Kildea (380). U nedjelju se u Val d'Isereu vozi slalom. POGLEDAJTE IZJAVE DALIĆA NAKON VELIČANSTVENE POBJEDE:  I drugi dan zaredom u Leviju imali smo dvije skijašice u drugoj vožnji, a ovaj put su se Leona i Zrinka pobrinule za povijesni rezultat. Popović je završila na šestom mjestu, dok je Ljutić ostala mjesto iza nje Mikaela Shiffrin je i drugi dan zaredom pobijedila u Leviju i došla do 76. pobjede u karijeri. Svaka čast čudesnoj Amerikanki, no priča dana za hrvatsko skijanje su fenomenalne Zrinka Ljutić (18) i Leona Popović (25)! Do prije samo nekoliko godina, veliki uspjeh bio je i jedna predstavnica u drugoj vožnji, no Leona i Zrinka pobrinule su se da žensko skijanje konačno dobije pažnju kakvu zaslužuje. Nevjerojatno su napredovale i ove sezone dale do znanja kako pucaju na TOP 10. Nakon drugog slaloma u Leviju, ne samo da smo vidjeli da je to itekako moguće, nego da je to realnost. Leona Popović osvojila je šesto mjesto drugog dana slaloma u Leviju i tako izjednačila rezultat karijere iz Schladminga. S vremenom 1:52.21 neko vrijeme je i stajala u ciljnoj ravnini kao prva, a odmah iza nje Zrinka Ljutić koja je zaostala 17 stotinki. Osmijeh nije silazio s njihovog lica, nisu bile ni svjesne što su napravile. Kako su redom otpadala skijašice, bilo je jasno kako ćemo imati dvije predstavnice u TOP 10. Prvi put nakon 13 godina te Ane Jelušić i Nike Fleiss. Na kraju je Leona zauzela šestu poziciju, a Zrinka petu. Opet je najbolja bila Shiffrin s vremenom 1:52.21. Zrinka je opet bila najmlađa skijašica u drugoj vožnji i još jednom je svima pokazala ogroman potencijal koji ima, kojeg samo treba brusiti. Leona Popović je posljednjih nekoliko godina uzdanica našeg skijanja, redovito je skijala druge vožnje, a unatoč nekoliko teških ozljeda, prošle sezone ustalila se u TOP 15. Ove sezone otišla je korak dalje i dvaput zaredom u Leviju završila u TOP 10.  U njih dvije, hrvatsko skijanje je u sigurnim rukama.  Nekoliko utrka otkazano je ove sezone zbog loših uvjeta, ali zbog ovoga je vrijedilo čekati. Druga vožnja u Leviju počinje u 13 sati Još odmalena krenule su usporedbe s Janicom Kostelić. Postoji li veći pritisak? Pokorila je sve mlađe kategorije, kalila se u Europskim kupovima. Priprema za najveću scenu. S tek 16 godina debitirala je u Svjetskom kupu, učila je od najboljih i brusila svoj raskošni talent. Sada je, opet, pokazala kakvog skijaškog bisera ima Hrvatska.  Zrinka Ljutić startala je kao 28. u prvoj vožnji slaloma u Leviju, no odradila je fantastičan prvi lauf i zauzela sedmo mjesto sa zaostatkom od tek 77 stotinki za prvoplasiranom Duerr. Naravno, sjajnoj Zizi ovo je najbolji plasman u karijeri u prvoj vožnji. Bit će ovo prilika za berbu bodova i rušenje osobnih rekorda. Rezultat karijere napravila je u ožujku ove godine kada je u posljednjem slalomu sezone u Meribelu bila peta.  I da zadovoljstvo bude još veće, Hrvatska će u drugoj vožnji imati dvije predstavnice. Leona Popović startala je kao 15. pa na kraju zauzela sjajno 12. mjesto s 1,24 sekunde zaostatka.  Nekoliko utrka otkazano je ove sezone zbog loših uvjeta, ali zbog ovoga je vrijedilo čekati. Naše skijašice predstavile su se u sjajnom svjetlu i pokazale da su spremne pomrsiti planove najboljim skijašicama. A ne zaboravimo, Leoni je 25, Zrinki tek 18. Blistava budućnost je pred njima. Druga vožnja u Leviju počinje u 13 sati.   Najbolji hrvatski skijaš je nakon sjajne prve vožnje vjerojatno očekivao više, no u prvoj utrci nove sezone završio je kao 12. Najbolji je bio branitelj naslova Odermatt, a na postolju su i Kranjec te Kristoffersen Švicarac Marco Odermatt, prošlogodišnji osvajač Velikog kristalnog globusa, pobjednik je prvog veleslaloma sezone kojeg su skijaši u nedjelju vozili za Svjetski kup u Soeldenu, dok je hrvatski skijaš Filip Zubčić zauzeo 12. mjesto. Do 12. mjesta hrvatski je skijaš došao s vremenom 2:06.39 što je sporije 51 stotinku od pobjednika čije je vrijeme 2:04.72. Drugo je mjesto pripalo Slovencu Žanu Kranjecu s vremenom 2:05.48, a treći je bio Norvežanin Henrik Kristoffersen  (2:05.69). Prvu je vožnju Zubčić završio na devetom mjestu.  U Soeldenu je nastupio i Samuel Kolega koji je imao visoki startni broj (69), ali je ostao bez plasmana u drugu vožnju jer je prvu završio na 63. mjestu. Međunarodni skijaški savez (FIS) bio je prisiljen otkazati oba spusta skijaša koji su se trebali održati sljedećeg vikenda na švicarskom glečeru Zermattu zbog nedostatka snijega prilikom snježne kontrole.  Zermatt, koji se nalazi ispod vrha Matterhorna na granici Švicarske i Italije, ove je godine po prvi put trebao biti domaćin utrke Svjetskog kupa.  Ovo je već drugo otkazivanje utrka u novoj sezoni koja je trebala početi ranije u subotu. No, ženski veleslalom u Soeldenu morao je biti otkazan zbog previše novonapadalog snijega. Želimo smanjiti uporabu reflektora tijekom dnevnih natjecanja. Međutim, može se dogoditi da će biti potrebno dodatno osvijetliti neke dijelove staze iz sigurnosnih razloga,  izjavila je glasnogovornica FIS-a Međunarodna skijaška federacija (FIS) je odlučila boriti se s rastućim cijenama energenata tako što će na ovosezonskim utrkama Svjetskog kupa u alpskim disciplinama smanjiti upotrebu reflektora. "Želimo smanjiti uporabu reflektora tijekom dnevnih natjecanja. Međutim, može se dogoditi da će biti potrebno dodatno osvijetliti neke dijelove staze iz sigurnosnih razloga ili zbog televizijske produkcije", izjavila je glasnogovornica FIS-a za njemačku agenciju dpa, uoči početka nove sezone nadolazećeg vikenda u u austrijskom Soeldenu. Što se upotrebe reflektora tiče, u fokusu su se posebno našle neke utrke, poput noćnog slaloma u austrijskom Schladmingu. "Moramo istražiti gdje se jednostavnim zahvatima mogu napraviti najveće uštede", izjavila je glasnogovornica, navodeći kao moguće mjere "smanjenje vremena korištenja rasvjete ili smanjenje snage rasvjetnih tijela".    Dubrovčani su u rekordnom 27. finalu po 15. put osvojili Kup Hrvatske, a Jadran je ostao na jednom trofeju osvojenom prošle godine. U ženskom finalu Mladost je velikim preokretom svladala POŠK Vaterpolisti dubrovačkog Juga Adriatic osiguranja pobijedili su splitski Jadran 10-5 (3-2, 4-2, 2-0, 1-1) u finalnom dvoboju Kupa Hrvatske u Zagrebu te su nakon četiri godine ponovno osvojili ovaj trofej uzvrativši Splićanima za poraz u prošlogodišnjem finalu.  Rezultatska neizvjesnost potrajala je do sredine druge trećine, kad je Jadran još uvijek bio u igri za obranu naslova u domaćem kup natjecanju. Naime, pogotkom Butića iz peterca u 13. minuti Jadran je izjednačio na 4-4. No, u preostalih 3:18 minuta druge trećine "jugaši" su postigli tri pogotka i poluvrijeme dočekali s vodstvom 7-4. Splićani su na novi pogodak, njihov posljednji na utakmici, čekali sve do zadnje četvrtine. No, tada je prednost Juga već bila 9-4, a do kraja utakmice nije ostalo dovoljno vremena da bi Jadran mogao napraviti preokret. Za pobjednike je Marko Žuvela postigao tri pogotka, a po dvaput su strijelci bili Loren Fatović i Maro Joković. Jadran je imao petoricu strijelaca sa po jednim pogotkom, a najbolji u momčadi bio je vratar Ivan Marcelić sa 10 obrana. Na drugoj strani Toni Popadić je zaustavio 12 udaraca splitskih igrača. Dubrovčani su u rekordnom 27. finalu po 15. put osvojili Kup Hrvatske, a Jadran je ostao na jednom trofeju osvojenom prošle godine. Jug Adriatic osiguranje je tako došao do drugog trofeja u ovoj polusezoni, nakon što su bolji od Jadrana bili i u hrvatskom Superkupu. Vaterpolistice zagrebačke Mladosti osvojile su Kup Hrvatske svladavši splitski POŠK 1937 sa 7-6 (1-2, 0-0, 3-4, 3-0), uz veliki preokret u finalnom dvoboju odigranom u petak na bazenu uz Savu. Naime, nakon što su Zagrepčanke postigle prvi pogodak na utakmici, Splićanke su odgovorile s četiri uzastopna gola i povele sa 4-1. Mladost je više od 18 minuta ostala bez pogotka, a u posljednjih osam minuta POŠK 1937 je ušao s dva gola prednosti (6-4). U zadnjoj četvrtini "mladostašice" su do preokreta stigle postigavši tri pogotka u završne tri minute. Pobjednički gol 50 sekundi prije kraja, u situaciji s igračicom više, postigla je Nina Medić kojoj je to bio drugi pogodak na utakmici. Za pobjednice su po dva gola još postigle Matea Skelin i Ria Glas, a jednom je mrežu zatresla Kiara Brnetić. Vratarica Latica Medvešek zaustavila je 12 pokušaja suparnica. Kod Splićanki su po dva gola postigle Alka Lulić i Iva Rožić, a po jedan Lara Srhoj i Karla Srdanović. Lucia Buljac je obranila 11 udaraca. Vaterpolisticama Mladosti ovo je ukupno deseti osvojeni trofej u natjecanju za Kup Hrvatske. Jadran će pokušati obraniti naslov osvojen prošle godine, što je tom klubu bio prvi trijumf u domaćem Kupu, dok će Dubrovčani u rekordnom 27. finalu tražiti put prema 15. naslovu, a prvom nakon 2018. Vaterpolisti splitskog Jadrana i dubrovačkog Juga Adriatic osiguranja drugu godinu zaredom borit će se za naslov pobjednika Kupa Hrvatske na završnom turniru kojem je domaćin Zagreb.  Jug je u prvom polufinalu svladao zagrebačku Mladost sa 12-9 (2-2, 5-5, 3-0, 2-2) uz šest pogodaka Lorena Fatovića i četiri gola Marka Žuvele, slomivši otpor domaće momčadi u drugom poluvremenu. Drugo polufinale je bilo još izjednačenije, jer je rezultat uoči zadnje četvrtine bio 7-7, da bi na kraju Jadran svladao šibenski Solaris sa 13-8 (3-3, 3-1, 1-3, 6-1). Za branitelje naslova Jerko Marinić Kragić je postigao četiri pogotka, a po dvaput su mrežu zatresli Luka Bukić i Antonio Dužević. Ivan Marcelić je imao devet obrana. Strijelce Solarisa su sa po dva gola predvodili Jerko Penava i Borna Sirovec, a vratar Marin Šparada je sakupio 10 obrana. Finalni dvoboj na bazenu uz Savu na rasporedu je u četvrtak, od 19 sati. Jadran će pokušati obraniti naslov osvojen prošle godine, što je tom klubu bio prvi trijumf u domaćem Kupu, dok će Dubrovčani u rekordnom 27. finalu tražiti put prema 15. naslovu, a prvom nakon 2018. Bila je to vrlo teška utakmica za nas, više nego što sam očekivao. No, ako želimo u Beograd (na Final Eight), onda moramo pobjeđivati u takvim utakmicama, rekao je trener Jadrana Mile Smodlaka Vaterpolisti splitskog Jadrana pobjedom 10-8 (3-4, 2-1, 1-2, 4-1) na gostovanju kod Waspo98 Hannovera otvorili su novu sezonu natjecanja u Ligi prvaka. Luka Bukić je s tri pogotka bio najbolji strijelac Jadrana. Po dva pogotka postigli su Rino Burić i Zvonimir Butić, a po jedan Jerko Marinić Kragić, Ivan Domagoj Zović i Anđelo Šetka. Strijelce domaće momčadi predvodili su hrvatski reprezentativac Andrija Bašić i Fynn Schuetze sa po dva gola. Od preostale četvorice hrvatskih igrača u domaćem sastavu po jedan su pogodak postigli Ante Čorušić i Hrvoje Benić. Waspo98 je u prvoj četvrtini iznenadio Splićane i potkraj prvog dijela vodio sa 4-2, ali je Rino Burić u situaciji s igračem više uspio prije zvuka sirene smanjiti zaostatak na 4-3. U sljedećih osam minuta izabranici Mile Smodlake su Nijemcima dopustili samo jedan pogodak, ali ni sami nisu bili pretjerano efikasni pa je na poluvremenu rezultat bio 5-5. Bukić je bio jedini strijelac za Splićane u trećem periodu, nakon kojeg je domaćin vodio sa 7-6. No, u zadnjih osam minuta Jadranova obrana je bila gotovo neprobojna pa su golovima Bukića, Zovića, Butića i Burića Splićani napravili potpuni preokret, poveli sa 10-7 minutu i pol prije kraja dvoboja te osigurali pobjedu.   - Bila je to vrlo teška utakmica za nas, više nego što sam očekivao. No, ako želimo u Beograd (na Final Eight), onda moramo pobjeđivati u takvim utakmicama. Nismo bili svoji u prvoj četvrtini. Na putovanjima smo 15 dana. Igrači su umorni. Ne možemo protiv toga, ali to je bio jedan od razloga - izjavio je nakon dvoboja trener Jadrana Mile Smodlaka.  Osim Jadrana, pobjede u prvim nastupima u skupini A ostvarili su grčki Olympiacos i španjolska Barceloneta pod vodstvom Elvisa Fatovića. Olympiacos je kao domaćin svladao talijanski Pro Recco sa 9-7, a Barceloneta je bez poteškoća slavila sa 14-8 na gostovanju kod Dinama u Tbilisiju. U srijedu su na rasporedu utakmice prvog kola u skupini B, a hrvatski prvak Jug Adriatic osiguranje će u Gružu ugostiti talijansku Bresciu. Utakmica će započeti u 19 sati.Jadran će u drugom kolu ugostiti Pro Recco, a dvoboj je na rasporedu za 14 dana. Jadran je veliki korak prema Ligi prvaka napravio već u prvom susretu kada je u Splitu pobijedio 9-3, a bilo kakvu neizvjesnost je odagnao u prvoj četvrtini uzvrata koju je dobio s uvjerljivih 5-1 Vaterpolisti splitskog Jadrana i ove će sezone nastupati u Ligi prvaka, među 16 najboljih momčadi, nakon što su i u uzvratu svladali rumunjsku Oradeu, ovaj put 12-11 (5-1, 2-3, 2-3, 3-4). Jadran je veliki korak prema Ligi prvaka napravio već u prvom susretu kada je u Splitu pobijedio 9-3, a bilo kakvu neizvjesnost je odagnao u prvoj četvrtini uzvrata koju je dobio s uvjerljivih 5-1. U laganom ritmu je potom Jadran odradio uzvrat do kraja te je i drugi put svladao rumunjskog suparnika. S pet pogodaka najbolji je strijelac kod Splićana bio Rino Burić. Tri je dodao Jerko Marinić Kragić, a po dva Luka Bukić i Marin Delić. Jadranu u ovom susretu nije naštetila ni činjenica da je igrao bez Anđela Šetke i Nikše Dobuda. Jadran time ulazi u skupinu A Lige prvaka u kojoj je aktualni prvak Europe, talijanski Pro Recco te grčki Olympiacos, španjolska Barceloneta, njemački WASPO 98 Hannover, gruzijski Dinamo Tbilisi, Radnički iz Kragujevca i druga grčka momčad Vouliagmeni. U domaćem sastavu najbolji je strijelac, s tri gola, bio Silvian Colodrovschi. U susretu zadnjeg kola D skupine kvalifikacija Eurokupa, vaterpolisti Mladosti su na bazenu uz Savu pobijedili mađarski Honved s 12-11, ali nisu prošli dalje.  Nakon remija s Mediterranijem (10-10), pa poraza od grčkog PAOK-a iz Soluna (9-11) i kotorskog Primorca (9-10) Žapci su ubilježili Pirovu pobjedu protiv najbolje momčadi skupine Honveda.  Samo dvije najbolje momčadi u skupini prolaze dalje, a to su Honved i Primorac, dok je Mladost četvrta s četiri boda.  U susretu 4. kola skupine u Šapcu, Solaris je izgubio od Jadrana iz Herceg Novog sa 2-15, te zauzeo četvrto mjesto u skupini. Prvu utakmicu Jadran će igrati na svom Poljudu 29. listopada, dok je uzvrat 5. studenog u Rumunjskoj. Vjerojatno i najpoželjnijeg protivnika izvukli su jadranaši za ulazak u Ligu prvaka Vaterpolisti splitskog Jadrana igrat će protiv rumunjske Oradee za plasman u Ligu prvaka, odlučio je ždrijeb. Vjerojatno i najpoželjnijeg protivnika izvukli su jadranaši koji su osvojili skupinu drugog kvalifikacijskog kruga kojemu su bili domaćini te si tako osigurali potencijalno i lakšeg protivnika za ulazak u grupnu fazu. Prvu utakmicu Jadran će igrati na svom Poljudu 29. listopada, dok je uzvrat 5. studenog u Rumunjskoj. Ostali parovi su: OSC – Panionios, Noisy-le-Sec – Vouliagmeni te Vasas – Brescia. Također, u drugom europskom natjecanju Eurokupu svoje su protivnike saznali Mladost i Solaris. Mladost će ugostiti skupinu D odnosno Honved, kotorski Primorac, Mediterrani te PAOK, dok će Solaris u Šabac zajedno s hercegnovskim Jadranom, Triesteom te Pays d'Aixom. Utakmice će se igrati od 27. do 30. listopada 2022., a dvije najbolje momčadi svake skupine će se kvalificirati u osminu finala, u koju će se uključiti i poraženi iz trećeg kruga kvalifikacija Lige prvaka. Skupina A (Šabac) – Šabac, Solaris, Jadran (HN), Trieste, Pays d’Aix Skupina B (Strasbourg) – Strasbourg, Savona, De Zaan, Partizan Skupina C (Duisburg) – Duisburg, Barcelona, Palermo, Tourcoing Skupina D (Zagreb) – Mladost, Honved, Primorac Kotor, Mediterrani, PAOK Skupina E (Szolnok) – Szolnok, Žaibas, C. zvezda, Montpellier Skupina F (Bukurešt) – Steaua, BVSC Budimpešta, Ortigia, Vitoria Guimaraes, Valis Valjevo Zagrebačka Mladost je u petak imala dvostruki program na turniru u Ateni. U jutarnjem programu su "žapci" poraženi od talijanske Brescie sa 9-13, a u večernjem su svladali litavski Žaibas sa 14-10. U subotu će Mladost igrati protiv Panioniosa Vaterpolisti splitskog Jadrana napravili su korak prema plasmanu u treći krug kvalifikacija za Ligu prvaka svladavši u petak mađarski Vasas sa 13-11 (2-4, 3-2, 4-4, 4-1) u utakmici 2. kola skupine A kojoj je domaćin Split.  Mađari su veći dio dvoboja proveli u vodstvu, ali njihova prednost ni u jednom trenutku nije bila veća od dva pogotka. Gosti su u zadnje 4 i pol minute ušli s prednošću od 11-10, ali je do kraja utakmice obrana Splićana postala nepropusna, dok su Vasasovu mrežu zatresli Jerko Marinić Kragić, Ivan Domagoj Zović i Nikša Dobud. Marinić Kragić je sa četiri pogotka, tri iz peteraca, bio najefikasniji kod Jadrana. Tri gola postigao je Dobud, a dva Zvonimir Butić. Kod Vasasa su po dva pogotka postigli Konarik, Batori i Negaev. Nakon kompletiranog drugog kola Jadran, Vasas i Savona imaju po šest bodova, ali Mađari su već odigrali tri utakmice. Bez bodova su Šabac i Steaua. Zagrebačka Mladost je u petak imala dvostruki program na turniru u Ateni. U jutarnjem programu su "žapci" poraženi od talijanske Brescie sa 9-13, a u večernjem su svladali litavski Žaibas sa 14-10. Brescia i Panionios imaju po šest bodova, Mladost i Žabais imaju po tri, a bez bodova je njemački Duisburg. U subotu će Mladost igrati protiv Panioniosa (19.30 sati), a Jadranov suparnik je Savona (20 sati). Mladost će u nastavku petka odigrati drugu utakmicu na atenskom turniru te je od 17.30 sati čeka dvoboj protiv Žaibasa. U Ligu prvaka će se plasirati po dvije najbolje momčadi svake skupine Porazom su natjecanje u skupini B drugog kruga kvalifikacija za Ligu prvaka otvorili vaterpolisti zagrebačke Mladosti, u Ateni je bolja od njih bila talijanska Brescia s 13-9 (2-2, 3-1, 5-3, 3-3). Ključnu prednost igrači Brescije su radili u drugoj i trećoj četvrtini u kojima su napravili plus od četiri pogotka. Isto tako, nerješivi problem za Mladost su bila trojica suparničkih igrača koji su postigli gotove sve golove za Bresciju. Četiri je dao Vicenzo Renzuto, a po tri Stefano Luongo i hrvatski reprezentativac, Rus Konstantin Harkov. Kod Mladosti su po dva pogotka dali Dario Rakovac i David Mijić, dok su jedan dodali Jelača, Gluhaić, Adeišvili, Elez i Herceg. Mladost će u nastavku petka odigrati drugu utakmicu na atenskom turniru te je od 17.30 sati čeka dvoboj protiv Žaibasa. U Ligu prvaka će se plasirati po dvije najbolje momčadi svake skupine. U treći i finalni krug prolaze po dvije najbolje momčadi iz svake od četiri skupine, Jadran je u svojoj svakako favorit uz Vasas, dok će Mladost imati kudikamo teži zadatak protiv Brescie i Panioniosa Splitski Jadran i Mladost saznali su protivnike u drugom kvalifikacijskom krugu za vaterpolsku Ligu prvaka. Jadranaši će se u ovoj fazi uključiti u natjecanje, zajedno s još sedam klubova (Brescia, Noisy-le-Sec, OSC, Šabac, Barcelona, Duisburg, Vouliagmeni) te će biti i domaćini svoje kvalifikacijske skupine. Na Poljudu će igrati protiv Vasasa, Savone, Steaue i Šapca.  Mladost, koja je izborila prvo mjesto u prošlotjednom prvom kvalifikacijskom krugu u Herceg Novom, igrat će na turniru u Ateni čiji će domaćin biti Panionios, a najveći favorit Brescia s našim reprezentativcem Konstantinom Harkovim. U skupini su još Duisburg i litavski Žaibas, s kojim je Mladost igrala prije nekoliko dana. U treći i finalni krug prolaze po dvije najbolje momčadi iz svake od četiri skupine, Jadran je u svojoj svakako favorit uz Vasas, dok će Mladost imati kudikamo teži zadatak protiv Brescie i Panioniosa koji u svojim redovima ima nekoliko grčkih reprezentativaca.  Utakmice su na rasporedu od 13. do 16. listopada. Šabac 
Jadran Split
Vasas 
Savona 
Steaua Bukurešt  Barcelona 
Noisy-le-Sec
Oradea
Jadran HN
Vitoria Guimaraes  OSC
Vouliagmeni
Tourcoing
Primorac Kotor  Brescia 
Duisburg
Mladost 
Panionios 
Žaibas U prvoj utakmici nove sezone, ujedno i prvoj europskoj, vaterpolisti Mladosti uvjerljivo su pobijedili turskog prvaka Enku na otvaranju kvalifikacijskog turnira Lige prvaka u Herceg Novom.  Mladostaši su slavili sa 16-6 ((4-1, 4-2, 3-0, 5-3) protiv momčadi za koju igra i bivši hrvatski reprezentativac Paolo Obradović, a najviše se iskazao Maroje Gluhaić s četiri gola.   U petak će Mladost odigrati čak dvije utakmice, već od 10 ujutro protiv litavskog Žaibasa, a potom i protiv slovačke momčadi Novaky od 17 sati. Za Bojanu je sezona krenula odlično. Osvojila je naslove hrvatske prvakinje u polumaratonu i na 10 tisuća metara na stazi, istrčala osobni na Berlinskom polumaratonu, a sada srušila i nacionalni rekord Bojana Bjeljac (33), atletičarka atletskog kluba Dinamo Zrinjevac iz Zagreba, srušila je hrvatski rekord u maratonu! Bjeljac je utrku života istrčala u Valenciji gdje je nastavila sjajni ulaz u novu sezonu. Inače, dvaput je u ovom gradu u Španjolskoj popravljala osobni rekord u maratonu, no u nedjelju je otišla i korak dalje. Uvjeti za trčanje bili su sjajni. U cilj je ušla na 14. mjestu u vremenu 2:23:39 i tako za više od dvije minute nadmašila hrvatski rekord koji je od 2013. držala Lisa Nemec (2:25:44). Za Bojanu je ova sezona krenula zaista odlično. Osvojila je naslove hrvatske prvakinje u polumaratonu i na 10 tisuća metara na stazi, istrčala osobni rekord na Berlinskom polumaratonu (1:10:43) te zauzela drugo mjesto u jakoj utrci na 10 kilometara, također u Berlinu. Vukovar je živ grad, on ima svojih problema i izazova, ali želi živjeti. Pružimo mu stoga ruku i budimo mu prijatelji. Osim svijeća i zastava, pružimo mu i konkretnu pomoć, pomozimo njegovoj djeci, kaže Lovrić Povodom državnog praznika Dana sjećanja na žrtve Domovinskog rata i Dana sjećanja na žrtvu Vukovara i Škabrnje 18. studenoga 2022., “Trči sa srcem” i Štoperica.hr u suradnji s Udrugom roditelja djece s poteškoćama u razvoju Vukovarski leptirići organiziraju 3. virtualnu humanitarnu utrku “Vukovaru sa srcem”. Ukupan prihod utrke usmjerava se direktno na tekući račun Udruge, te će se koristiti isključivo u svrhu financiranja programa "Rastimo, igrajmo se i učimo zajedno" - program poludnevnog boravka za djecu Vukovara osigurava neformalni predškolski odgoj za 20 djece i produžen stručni postupak za 20 djece školske dobi, mnoge od njih s različitim poteškoćama u razvoju ili slabijeg imovinskog stanja. Djeci je u poludnevnom boravku osiguran topli obrok, pomoć u učenju, individualni terapijski postupci, različite vrste radionica, sportski programi, socijalizacija i kvalitetno provođenje slobodnog vremena. Udruga roditelja djece s poteškoćama u razvoju Vukovarski leptirići - Vukovar, je dobrovoljna, nevladina, neprofitna udruga djece s teškoćama u razvoju, njihovih roditelja, članova njihovih obitelji, skrbnika i ostalih građana sa socijalno-humanitarnim ciljem, koji svojim radom žele pomoći unapređivanju kvalitete življenja djece s teškoćama u razvoju i njihovih obitelji. Udruga ima za cilj unapređivanje kvalitete života, medicinske i socijalne zaštite djece s teškoćama u razvoju i njihovih obitelji. Udruga djeluje na području grada Vukovara, Vukovarsko-srijemske i Osječko-baranjske županije i Republike Hrvatske. U ime organizatora izjavu je dao Mario Lovrić, voditelj projekta “Trči sa srcem”: - Vukovar je najveći simbol domovine, naša najveća bol, ali ujedno i naš najveći ponos. Zahvaljujući njegovoj žrtvi Hrvatska je 1991. obranjena, a što god mi činili do kraja svojih života ne možemo učiniti dovoljno da mu se odužimo. Međutim, Vukovar je danas živ grad, on ima svojih problema i izazova, ali želi živjeti. Pružimo mu stoga ruku i budimo mu prijatelji. Osim svijeća i zastava, pružimo mu i konkretnu pomoć, pomozimo njegovoj djeci, onim najranjivijima i na taj način pomognimo Vukovaru da raste, da cvijeta, da bude grad mira, ljubavi i zajedništva. Stanimo na kraj podjelama jer naša utrka nema nacionalni predznak - jednako volimo i prihvaćamo svu djecu Vukovara, grada koji se uvijek ponosio svojim različitostima, brojnim nacijama koje su ga gradile i učinile slavnim biserom Dunava! Sretni smo da Udruga za koju skupljamo sredstva prihvaća svu djecu i tretira ih jednako, ne dijeli ih. Mjesto je to gdje rastu zaštićeni, prihvaćeni i voljeni, baš kao što sva djeca trebaju biti! Vjerujem da će mnogi od vas i ove godine prepoznati ovu priliku i uključiti se! Viktorija Matin, predsjednica udruge Vukovarski leptirići dodala je: - Bliži se kraj godine I mi vas trebamo I ovaj put kako naši mališani ne bi ostali bez podrše! Za sada su donacije građana jedini način da naš poludnevni boravak nastavi s radom. Budite uz nas! Više o Udruzi možete pronaći na: www.vukovarski-leptirici.hr/ www.facebook.com/vukovarskileptirici Datum utrke: 18. 11. 2021. (s obzirom da je utrka nenatjecateljskog karaktera, prihvaćat će se prijave aktivnosti otrčane/prehodane sve do 24. 11. 2021.) Preporučeno mjesto utrke: Ulica grada Vukovara ili Vukovarska ulica bilo gdje u Republici Hrvatskoj, te inozemstvu (ali i sve alternativne lokacije potpuno su prihvatljive jer važno je sudjelovati) Discipline: Trčanje – Individualne dužine: prihvaćaju se sve dužine trčanja, čak i one najmanje, pri čemu su više nego dobrodošle i ultramaratonske distance. Važno je naglasiti da nije bitna brzina već srce i da se prihvaćaju sve aktivnosti, planinarenje, hodanje ili vožnja u kolicima. Prijava: Na portalu Štoperica.hr https://www.stoperica.hr/natjecanje/vukovaru-sa-srcem-3/119 Nagrade i startni paket: Startni paket sastoji se od startnog broja koji će biti dostupan u elektronskom obliku, a nagrada svim natjecateljima biti će digitalna zahvalnica Udruge “Vukovarski leptirići” koju će primiti na mail s kojeg su se prijavili na utrku, a zbog preusmjerenja kompletnog fonda prikupljenog od startnina direktno za rad udruge neće biti majica, startnih brojeva u fizičkom obliku i medalja. Uplate na žiro račun u Addiko bank: Fotografije aktivnosti, ukoliko ste ih voljni podijeliti, primati će se na mail organizatora: Trci.Sa.Srcem@gmail.com, a natjecateljima će biti omogućene i objave aktivnosti direktno ovdje na stranicu eventa Odabrane fotografije biti će biti uvrštene i na zajednički video utrke po završetku iste. Preporučena startnina/donacija: 50 kn (i veće uplate su više nego dobrodošle) Rok za prijave: 17.11.2021. Rok za uplate: 19.11.2021. Rok za prijave rezultata: 24.11.2021. 23:59 Organizator: “Trči sa srcem” i Štoperica.hr i u suradnji sa Udrugom roditelja djece s poteškoćama u razvoju Vukovarski leptirići Kontakt: Trci.Sa.Srcem@gmail.com, Vukovaru.Sa.Srcem@gmail.com, Mario Lovrić Kipyokei i Lempus su 22. i 23. atletičari iz Kenije suspendirani u 2022. godini, a njihova je zemlja od 2016. svrstana u A kategoriju na popisu za promatranje svjetske atletike i Svjetske antidopinške agencije Kenijska maratonka Diana Chemtai Kipyokei, pobjednica u Bostonu 2021., i njezina sunarodnjakinja Betty Wilson Lempus privremeno su suspendirane zbog kršenja antidopinških pravila, objavila je u petak Atletska jedinica za integritet (AIU), dok se slučajevi dopinga iz Kenije množe. Dvije sportašice optužene su za mijenjanje dokaza i ometanje postupka, posebice zbog korištenja lažnih dokumenata, nakon što su 2021. bili pozitivni na triamcinolon, glukokortikoid koji je u određenim oblicima još uvijek bio dopušten, prije nego što je bio potpuno zabranjen od siječnja 2021. Diana Chemtai Kipyokei (28) u listopadu 2021. pobijedila je na Bostonskom maratonu, jednom od šest najvećih maratona na svijetu, nakon čega je testirana s triamcinolonom. Betty Wilson Lempus (31) pobijedila je na pariškom polumaratonu u rujnu 2021. Njezino opravdanje za prisutnost triamcinolona isprva je uvjerilo Francusku agenciju za borbu protiv dopinga (AFLD), objašnjava IAU, koja je svoju istragu usmjerila na objašnjenja. koje su pružile maratonke. Dvije suspenzije dolaze tri dana nakon suspenzije njihovog sunarodnjaka Marka Kangogoa, pobjednika Sierre-Zinala u kolovozu, također pozitivnog na triamcinolonom. Kipyokei i Lempus su 22. i 23. atletičari iz Kenije suspendirani u 2022. godini, a njihova je zemlja od 2016. svrstana u A kategoriju  na popisu za promatranje svjetske atletike i Svjetske antidopinške agencije (WADA). "Slučajevi koji su danas objavljeni dio su trenda upotrebe triamcinolona vidljivog u kenijskoj atletici", stoji u priopćenju IAU-a. Deset kenijskih sportaša bilo je pozitivno na ovu zabranjenu tvar između 2021. i 2022., u usporedbi s dva slučaja u ostatku svijeta. Proizvod se 2018. našao u središtu kontroverze koja je zahvatila biciklističku momčad Sky, koja se sada zove Ineos. Britanski parlamentarci optužili su Sky da je koristio triamcinolon za poboljšanje performansi svojih vozača, posebno pobjednika Tour de Francea 2012. Bradleya Wigginsa. Neke stvari će se malo promijeniti u mom treningu. Počet ću polako i opušteno kako bih mogla dobro proći kroz trening. Od 0 do 100, ja to ne mogu. Srušila bih se nakon dan-dva treninga, kazala je Nakon iscrpljujućeg Europskog prvenstva, njemačka atletičarka Alica Schmidt (23) odlučila se malo opustiti. Uoči početka nove sezone otputovala je na Tajland gdje je svojih preko tri milijuna pratitelja na Instagramu svakodnevno izvještavala o svojim aktivnostima nakon čega je prisustvovala milanskom tjednu mode gdje se, između ostalih, fotografirala s boksačem Anthonyjem Joshuom. 'Najseksepilnija sportašica svijeta', kako ju je prozvao australski magazin 'Busted Coverage', otkrila je da će u novu atletsku sezonu ući polako kako se ne bi 'srušila'. - Neke stvari će se malo promijeniti u mom treningu. Počet ću polako i opušteno kako bih mogla dobro proći kroz trening. Od 0 do 100, ja to ne mogu. Srušila bih se nakon dan-dva treninga jer bi to bilo jednostavno previše. Počet ću trenirati za dva tjedna - kazala je 23-godišnja Njemica, prenosi The Sun. Na Europskom prvenstvu u Münchenu u kolovozu, Schmidt je stigla do polufinala u svom prvom pojedinačnom nastupu na međunarodnom natjecanju. Ipak, bolji rezultat ostvarila je u ekipnom nastupu gdje je s Nijemcima završila kao peta u finalu štafete na 400 metara.  Vitka Njemica, kako je sama kazala, svakodnevno dobiva nemoralne ponude, a nedavno se odbila slikati za Playboy. - Fokusirana sam na sport i to želim da bude svima jasno. Postoje tisuće drugih djevojaka na Instagramu koje izgledaju veoma dobro, ali nemaju toliko pratitelja. Uz dobar izgled morate dati još nešto interesantno. Za mene je to atletika - kazala je tada Alica. Bar se nadam da su leđa izdržala, malo sam osjetila bol i morat ćemo na pretrage. Sljedeće sezone je Svjetsko prvenstvo u Budimpešti i nadam se da će moji navijači doći u velikom broju, kaže Perković Prije zadnjega hica sezone sam rekla - ili pobjeda ili ozljeda leđa. Srećom, leđa su izdržala, a disk je otišao daleko, kazala je hrvatska sportska heroina u bacanju diska Sandra Perković, koja je na mitingu u Zagrebu osvojila prvo mjesto s hicem od 68.46 metara, ostvarenim u zadnjoj seriji. POGLEDAJTE VIDEO: Sandri je to jubilarna, deseta pobjeda na zagrebačkome Hanžeku. Perković je do pobjede stigla zahvaljujući hicu iz posljednje serije od 68.46 metara što je njezin najbolji rezultat sezone. Tim hicem Perković je preskočila Amerikanku Valarie Allman koja je u petoj seriji preuzela vodstvo sa 66.33. Olimpijska pobjednica iz Tokija Allman imala je još jednu priliku nakon Perković u posljednjoj seriji, bacila je 67.55m što je njezin najbolji rezultat natjecanja, no ostala je 91 centimetar iza Perković. - Bar se nadam da su leđa izdržala, malo sam osjetila bol i morat ćemo na pretrage. Valarie je bila odlična danas, ali ne može me dvaput pobijediti u Zagrebu. Uvjeti su bili teški, bacalište je bilo čas mokro, čas suho i nije bilo jednostavno. Voljela bih da je ovaj hitac uspio u Zurichu, ali nema veze. Sljedeće sezone je Svjetsko prvenstvo u Budimpešti i nadam se da će moji navijači doći u velikom broju tamo - kazala je Sandra. Nastupom u Zürichu sam zadovoljna, od 2010. na Dijamantnoj ligi nisam ispod drugog mjesta i ta postojanost me čini zadovoljnom. Imali smo napornu sezonu, Eugene, pa München, pa Dijamantna liga, rekla je Sandra Perković  Tri dana atletskih događanja na 72. Boris Hanžeković memorijalu u Zagrebu - mitingu iz Continental Tour Gold serije - završit će u nedjelju natjecanjem na stadionu Mladosti kraj Save koje počinje u 16.30 sati. Televizijska slika sa "Hanžeka" otići će u 147 zemalja. Na stazi ćemo vidjeti neke od najbržih ljudi na svijetu, ali i našu Sandru Perković u jednoj od glavnih uloga. Dvostruka olimpijska pobjednica, dvostruka svjetska prvakinja i šesterostruka prvakinja Europe u bacanju diska, vrlo je optimistična uoči obračuna s Amerikankom Valarie Allman ali i ostalim diskašicama u nedjelju. - Dvoboji su pokazali u više navrata tko nosi titulu kraljice diska. Nastupom u Zürichu sam zadovoljna, od 2010. na Dijamantnoj ligi nisam ispod drugog mjesta i ta postojanost me čini zadovoljnom. Imali smo napornu sezonu, Eugene, pa München, pa Dijamantna liga… Možda nisam sretna da nisam otišla na vrh u svemu, ali to mi je motiv za dalje -  kazala je Perković. - Valarie Allman i ja smo konkurentice i to doprinosi popularnosti našeg sporta. Ženskog diska 2020. nije ni bilo na Dijamantnoj ligi, a sada je tu, nas dvije smo konstantno na visokoj razini, makar imamo različitu tehniku. Moj najbolji rezultat ove sezone je 68.45, mogla sam i dalje, ali zato je tu Zagreb koji vidim kao prigodu za bolji rezultat. Ne želim si nabijati nikakav pritisak, jer znam da je svugdje lijepo, a kod kuće najljepše. I veseli me da će u priču i naša Marija Tolj koja nije još pokazala sve što može - dodala je Sandra. Amerikanka Allman, aktualna olimpijska pobjednica, brončana sa Svjetskog prvenstva iz Eugena i pobjednica Dijamantne lige, prošle godine je uvjerljivo pobijedila na zagrebačkom mitingu. - Bila sam vrlo sretna i ponosna. No, onda ako pomislite da je to jednostavno, shvatite da to nije tako. Treba raditi i biti dosljedan u tome - kazala je 27-godišnja Allman osvrnuvši se na rivalitet sa Sandrom. - Rivalitet sa Sandrom Perković je odličan za našu disciplinu. Jako sam puno od nje naučila, imam izuzetno poštovanje prema njoj. I jako je važno da se natječemo jedna protiv druge. Može li se do svjetskog rekorda Gabriele Reinsch? Taj je rekord strašan. Trebalo je 30 godina da mu se netko približi na pet metara i izgleda stvarno nevjerojatno. Trebat će jako puno truda i dobrog sportskog okruženja da se to napravi. Nadam se da ću se uspjeti tome približiti. Sandra je mene pobijedila na mom terenu, ja se nadam da ću ja to uspjeti ovdje. Znam samo da će to biti odlična borba u nedjelju - dodala je aktualna olimpijska pobjednica. Dvostruki svjetski prvak na 110 metara s preponama i srebrni s OI u Tokija Amerikanac Grant Holloway vjeruje da će Memorijalna utrka Boris Hanžeković biti vrlo brza. - Sezona je bila jako dobra i duga. Traje od veljače, a sada je rujan. Pobijedio sam i u Dijamantnoj ligi i drago mi je da sam tu. Da bi se trčalo ispod 13 sekundi treba biti dosljedan u izvedbi. Ja sam tu negdje. Pobjeđivalo je dosad u Zagrebu sedam olimpijskih pobjednika i devet svjetskih prvaka. To je sjajna brojka i vjerujem da ću je nadopuniti i biti deseti svjetski prvak s pobjedom ovdje. Rekord Marka Creara je 12.98 i može biti ugrožen u s obzirom na trkače koji će nastupiti - poručio je Holloway. Rekordu mitinga nada se i Amerikanac Marvin Bracy na "stotki". Aktualni svjetski doprvak na 100 metara i srebrni iz američke štafete 4x100 metara iz Eugenea je prošle godine rekord mitinga Usaina Bolta „promašio“ za samo jednu stotinku. - Drago mi je da sam opet ovdje. Cilj je opet ugroziti tih rekordnih 9.85. Radio sam puno, znao sam da sam blizu vrhu i to mi i dalje daje veliki motiv. Američki sprinteri su se u Eugeneu vratili na svjetski tron i ja tamo planiram ostati do mirovine. Samo da nam uvjeti budu dobri. Moj prvi plan je američki rekord, a onda svjetski. Plan postoji, Bolt nam je pokazao put i što sve treba napraviti da bismo došli do njegovih rezultata je cilj da budemo što bolji i bolji - rekao je jedan od najbržih ljudi na svijetu. Menadžer zagrebačkog mitinga Alfons Juck je otkrio podatak kako će u tri dana u Zagrebu nastupiti 220 atletičara iz 40 zemalja sa svih kontinenata. - Imamo 19 osvajača svjetskih medalja iz Eugena i 18 europskih medalja iz Münchena. Imamo i pet pobjednika Dijamantne lige. Imamo već i novi rekord mitinga u skoku s motkom, a ja ih očekujem još. Imamo dvije nove discipline, milja za atletičarke i 2.000 metara zapreke za atletičare. U utrci na milju mjerit ćemo i prolazno vrijeme na 1500 metara, pa u toj disciplini mogu pasti dva rekorda - najavljuje menadžer mitinga. U petak će u središtu Zagreba još nastupiti skakači u dalj (18.20 sati). Program se nastavlja u subotu kada će pokraj gradskih fontana i Nacionalne i sveučilišne knjižnice u Zagrebu biti održano natjecanje u bacanju kugle Memorijal Borisa Hanžekovića - Continental Tour Gold atletski miting počeo je u petak u Zagrebu skakačkim natjecanjima na Trgu bana Jelačića. Središnji zagrebački trg u petak će ugostiti troskokašice, motkašice i skakače u dalj. Prve su nastupile troskokašice, a pobijedila je Slovenka Neja Filipič s rezultatom 14.38m. Druga je bila Talijanka Ottavia Cestonaro sa 13.61 m, dok je treće mjesto osvojila hrvatska atletičarka Paola Borović skočivši 13.42m. Četvrta je bila Magdalena Perić (12.47), a peta još jedna hrvatska predstavnica Marija Ivanković (12.26). Slovenka Filipič, zlatna na Mediteranskim igrama u alžirskom Oranu, bila je favoritkinja za pobjedu. Nakon prve serije bila je druga sa 13.29 m, a vodstvo je preuzela u trećoj seriji skočivši pobjednički skok. Nešto kasnije, program je nastavljen s natjecanjem u skoku s motkom za atletičarke u kojem je pobjedu odnijela Slovenka Tina Šutej sa skokom od 4,61m što je ujedno i rekord mitinga. Šutej, brončana s Europskog dvoranskog prvenstva u Beogradu i s Europskog prvenstva u Muenchenu, propustila je visine 3,81m, 4,01 i 4,11, a nakon toga je iz prve preskočila 4,21 m, 4,31m, 4,41 m i 4,51 m. Također je propustila 4,56 i na kraju preskočila 4,61m. Druga je Njemica Anjuli Knaesche sa skokom od 4,41 m, a treća Čehinja Amalie Švabikova sa skokom od 4,31 m. Hrvatska atletičarka Lara Juriša je zauzela zadnje sedmo mjesto sa skokom od 3,81 m. Tu je visinu preskočila iz prvog pokušaja, no onda nije uspjela preskočiti 4,01,m. U petak će u središtu Zagreba još nastupiti skakači u dalj (18.20 sati). Program se nastavlja u subotu kada će pokraj gradskih fontana i Nacionalne i sveučilišne knjižnice u Zagrebu biti održano natjecanje u bacanju kugle (19.00), a preostale discipline mitinga održat će se u nedjelju na stadionu Mladosti s početkom u 16.30 sati. U Zagreb ponovno dolazi aktualna olimpijska pobjednica Valarie Allman koja je prošle godine uvjerljivo pobijedila na Hanžekovićevom memorijalu hicem od 69.63 metara Još je tjedan dana ostalo do velikog obračuna bacačica diska na 72. Boris Hanžeković memorijalu – WA Continental Tour Gold mitingu u Zagrebu, a najbolja hrvatska atletičarka i šesterostruka prvakinja Europe Sandra Perković lovit će svoju desetu pobjedu na domaćem mitingu. Sudeći prema imenima suparnica sa startne liste, Perković neće imati nimalo lak posao. U Zagreb ponovno dolazi aktualna olimpijska pobjednica Valarie Allman koja je prošle godine uvjerljivo pobijedila na Hanžekovićevom memorijalu hicem od 69.63 metara. Ovu sezonu je otvorila američkim rekordom i najboljim rezultatom u svijetu u zadnjih 30 godina – 71.46, no na Svjetskom prvenstvu u Eugeneu bila je treća, iza hrvatske rekorderke. Na 72. Boris Hanžeković memorijalu nastupit će i olimpijska i europska doprvakinja Kristin Pudenz, koja je u finalu Europskog prvenstva u Münchenu bacila osobni rekord (68.87) i ostala svega osam centimetara iza Sandre Perković. Na stadionu Mladosti gledatelji će vidjeti i brončanu iz Münchena još jednu Njemicu Claudine Vitu čiji je najbolji ovogodišnji rezultat 65.20, a nakon osmog mjesta u Eugeneu i šestog u Münchenu dijelom diskaške elite postala je i druga hrvatska bacačica diska, Marija Tolj (64.71). Bacanje diska je na programu zagrebačkog mitinga u nedjelju 11. rujna u 19 sati. Naravno da uvijek ima rezerve za naš miting i finale Dijamantne lige. I ako se sve to poklopi, dolazim na svoj najdraži miting Hanžekovićev memorijal uživati sa svima na kraju sezone, kaže Sandra Europski prvaci Sandra Perković i Filip Mihaljević najavili su 72. Memorijal Borisa Hanžekovića istaknuvši kako je to miting koji uvijek okuplja ponajbolje atletičare i kako je vijek jaka konkurencija. Memorijal Borisa Hanžekovića, atletski miting iz serije Continental Tour Gold, održat će se u Zagrebu 9., 10. i 11. rujna. Na ovom trodnevnom svjetskom atletskom spektaklu na tri lokacije hrvatska atletika imat će velike adute u aktualnim europskim prvacima iz Münchenu, Sandri Perković i Filipu Mihaljeviću. Šesterostruka europska prvakinja u disku Sandra Perković je najavljujući svoj nastup na mitingu istaknula kako još ima rezerve i da se želi vratiti na tron iako se tek vratila s europskog prvenstva i u Zagrebu je čeka jaka konkurencija. - Naravno da uvijek ima rezerve za naš miting i finale Dijamantne lige. I ako se sve to poklopi, dolazim na svoj najdraži miting Hanžekovićev memorijal uživati sa svima na kraju sezone - kaže Sandra. - Uvijek su dolazile sve najbolje cure u svijetu. Nakon lanjskih Olimpijskih igara su se stvari u bacanju diska malo promijenile. Pudenz mi je najavila već u Münchenu što planira, a Allman želim dati do znanje da se vraćam na tron. Nećemo najaviti moju desetu pobjedu, ali hoćemo Mariju Tolj, našu odličnu diskašicu i da ćemo nas dvije iskoristiti domaći teren, koji je bio prednost za Pudenz u Münchenu i Allman u Eugeneu, za dva mjesta na pobjedničkom postolju. Konkurenciju Perković predstavljat će Amerikanka Valerie Allman, brončana sa Svjetskog prvenstva i olimpijska pobjednica od lani iz Tokija, zatim Njemica Kristin Pudenz, koja je bila srebrna na Europskom prvenstvu nakon velikog dvoboja sa Sandrom te brončana s Europskog prvenstva Claudine Vita. Spektakl će biti će i natjecanje u bacanju kugle na kojem će osim europskog prvaka Mihaljevića biti zlatni iz Eugenea Ryan Crouser, srebrni Joe Kovacs te brončani Josh Awotunde, zatim brončani s OI i bivši svjetski prvak Tom Walsh i na kraju srebrni s nedavno završenog europskog prvenstva Armin Sinančević. - Cijelu ovu godinu sam neslužbeno najbolji europski bacač kugle, a ovo zlato iz Münchena je to samo potvrdilo. Dosad se to nije događalo i to je kruna moje karijere i truda koji sam uložio u to sve. Sada sam tek postao svjestan te situacije, vratio sam se u rutinu i idem dalje - rekao je Mihaljević objasnivši zašto bacanje kugle pokraj zagrebačkih fontana, Memorijal Ivana Ivančića, ima takav ugled među najboljim svjetskim bacačima. - Stvorio se brand zbog dobre organizacije u kojoj su bacači kugle u centru pozornosti. Uz to dolaze svi najbolji i jako je teško upasti na sam miting. To samo pokazuje kakav miting ima respekt kod bacača kugle. Bili su mitinzi i u Ostravi i u Mađarskoj, izuzetno jaki, ali tako nešto se nije događalo. Ovdje je kult da se baca jako daleko. Malo me slavlje izbacilo iz ritma, no već u petak imam Dijamantnu ligu i ako budem spreman kao u Münchenu mogu dostići svoju razinu - zaključio je Mihaljević. Na mitingu će na 3000 metara nastupiti i Thierry Ndikumwenayo iz Burundija koji ima najbolji rezultat na svijetu ove godine (7:25.93). Napast će rekord mitinga koji drži Kenijac Caleb Ndiku od 2013. godine (7:35.06), a u utrci će nastupiti i hrvatski predstavnik Dino Bošnjak. Želja organizatora mitinga za svjetskim rekordom ispunila se lani u utrci na 2.000 metara za atletičarke koji je srušila Francine Niyonsaba. Nešto slično se očekuje i ove godine. - U petak 9. rujna ćemo imati Zagreb City Challenge na Trgu bana Jelačića s natjecanjem u skoku s motkom koje starta u 14 sati te troskokom i daljem koji kreću u 16 sati. U subotu je u Maksimiru od 10 sati Kid's Day, pa utrka na 3 km te bacanje kugle na bacalištu pokraj Zagrebačkih fontana od 18 sati. Treći dan, u nedjelju 11. rujna je finale Erste Plava lige, pa miting na stadionu Mladosti na Savi od 17 sati - kaže projekt menadžer mitinga Natko Bošnjak. - Svjetski rekord smo imali lani, svjetski rekord nije jeftin i zahvalni smo Hrvatskoj pošti koja je prepoznala kvalitetu i bit će sponzor svjetskog rekorda ako se on dogodi - nadovezao se Bošnjak. - Prošle godine smo oborili prvi svjetski rekord u povijesti Hanžekovićevog memorijala i sada želimo novi. Hrvatska pošta i usluga Paket24 time želi motivirati sve, a posebno natjecatelje u trkačkim disciplinama - dodao je Krešimir Domjančić, glasnogovornik Hrvatske pošte. POGLEDAJTE VIDEO: PUT PREKO ATLANTIKA S IVICOM KOSTELIĆEM Mihaljević je u srijedu doletio kući i po dolasku primijetio da više nema medalju. Prijavio je gubitak i rekao da ju je posljednji put imao u zračnoj luci nakon čega je policija organizirala pretragu i pregledavanje snimaka Europski prvak u bacanju kugle Filip Mihaljević dobio je natrag svoju zlatnu medalju s Europskog prvenstva nakon što je prijavio da je izgubljena na povratku kući iz Njemačke. Policija zračne luke u Münchenu priopćila je u subotu da je zaposlenik njemačkog avioprijevoznika Lufthanse pronašao medalju te da je vraćena Mihaljeviću. Mihaljević je u srijedu doletio kući i po dolasku primijetio da više nema medalju. Prijavio je gubitak i rekao da ju je posljednji put imao u zračnoj luci nakon čega je policija organizirala pretragu i pregledavanje snimaka. Policija nije rekla gdje je medalja na kraju pronađena, a također nije jasno je li ju Mihaljević izgubio ili je ukradena. Dvoboj Leclerca i Pereza za drugo mjesto u Abu Dhabiju ujedno je bio i dvoboj za naslov svjetskog doprvaka, a njega je na kraju osvojio Monegažanin Nizozemac Max Verstappen (Red Bull) drugi je uzastopni naslov svjetskog prvaka u Formuli 1 proslavio 15. pobjedom ove godine u posljednjoj utrci sezone voženoj za Veliku nagradu Abu Dhabija u nedjelju. POGLEDAJTE VIDEO: Verstappen je slavio sa 8,771 sekundi prednosti u odnosu na drugog Monegažanina Charlesa Leclerca (Ferrari), dok je treći ciljem prošao Meksikanac Sergio Perez (Red Bull) sa 10.093 sekundi iza Verstappena. Dvoboj Leclerca i Pereza za drugo mjesto u Abu Dhabiju ujedno je bio i dvoboj za naslov svjetskog doprvaka, a njega je na kraju osvojio Leclerc koji je ukupno sakupio 308 bodova, tri više od Pereza. Verstappen je uvjerljivo bio najbolji sa 454 boda.  Isto tako, Carlos Sainz Jr. završio je četvrti, a pošto su oba Ferrarijeva vozača osvojila bolja mjesta od Mercedesova dvojca Lewisa Hamiltona i Georgea Russella, Ferrari je zauzeo ukupno drugu poziciju u konstruktorskom prvenstvu. Red Bull je osvojio naslov, Ferrari je drugi dok je Mercedes treći. 1. Max Verstappen (Niz/Red Bull)                 1:27:45.914
2. Charles Leclerc (Mon/Ferrari)                      +8.771
3. Sergio Perez (Mek/Red Bull)                       +10.093
4. Carlos Sainz (Špa/Ferrari)                        +24.892
5. George Russell (VB/Mercedes)                      +35.888
6. Lando Norris (VB/McLaren)                         +56.234
7. Esteban Ocon (Fra/Alpine)                         +57.240
8. Lance Stroll (Kan/Aston Martin)                 +1:16.931
9. Daniel Ricciardo (Aus/McLaren)                  +1:23.268
10. Sebastian Vettel (Njem/Aston Martin)           +1:23.898 1. Max Verstappen (Niz/Red Bull)     454
2. Charles Leclerc (Mon/Ferrari)     308
3. Sergio Perez (Mek/Red Bull)       305
4. George Russell (VB/Mercedes)      275
5. Carlos Sainz (Špa/Ferrari)        246
6. Lewis Hamilton (VB/Mercedes)      240
7. Lando Norris (VB/McLaren)         122
8. Esteban Ocon (Fra/Alpine)          92
9. Fernando Alonso (Špa/Alpine)       81
10. Valtteri Bottas (Fin/Alfa Romeo)  49 Mladog je Nijemca zamijenio dosta iskusniji. Hülkenberg je dosad 181 put startao u Formuli 1, a vozio je za Williams, Force Indiju, Sauber i Renault te ga posljednjih godina pamtimo kao rezervnog vozača Aston Martina Imali su mogućnost produžiti ugovor na još godinu dana, ali američki konstruktor HAAS odlučio se zahvaliti na suradnji Micku Schumacheru (23) koji će sreću morati potražiti negdje drugdje. Ove je sezone osvojio 12 bodova, a imao je i nekoliko težih sudara u kojemu je izgubio dosta novaca momčadi. Podsjetimo, Kevin Magnussen (30) 'uletio' je u momčad nakon što je Nikita Mazepin (23) morao otići, a pokazao se kao jako dobra zamjena te je dosad osvojio 25 bodova i imao nekoliko vrhunskih nastupa. Tako su se Gunther Steiner i ekipa odlučili zamijeniti mladog Nijemca, na čije su mjesto doveli - iskusnijeg. Pridružio im se Nico Hülkenberg (35) koji je dosad 181 put startao u Formuli 1, a vozio je za Williams, Force Indiju, Sauber i Renault. Posljednje ga tri godine pamtimo kao rezervnog vozača Aston Martina, odnosno prijašnjeg Racing Pointa s pet nastupa u posljednje dvije godine umjesto Sebastiana Vettela (35). Ima negativni rekord odvoženih utrka bez ijednog postolja, a u karijeri je imao i dosta nesuglasica s Magnussenom pa je pitanje kako će reagirati u istoj momčadi. Kao što je Russellu to bila prva pobjeda u karijeri, današnji uspjeh je i prva pobjeda Mercedesa ove sezone, jer su sve dosadašnje utrke dobili vozači Red Bulla i Ferrarija Britanac George Russell (Mercedes) pobjednik je utrke Svjetskog prvenstva Formule 1 za VN Brazila u Sao PauIu, a njemu je ovo prva pobjeda u karijeri. Kao što je Russellu to bila prva pobjeda u karijeri, današnji uspjeh je i prva pobjeda Mercedesa ove sezone, jer su sve dosadašnje utrke dobili vozači Red Bulla i Ferrarija. Njegov momčadski kolega i sunarodnjak Lewis Hamilton pretposljednju je utrku sezone završio na drugom mjestu, dok je treći bio Španjolac Carlos Sainz (Ferrari). Svjetski prvak Nizozemac Max Verstappen (Red Bull) završio je šesti nakon sudara s Hamiltonom na početku utrke i dodatnog zaustavljanja u boksu. Sezona završava sljedeći tjedan u Abu Dhabiju.  Magnussen je iznenađujuće ostvario najbolje vrijeme u kvalifikacijama u petak iskoristivši loše vremenske uvjete. I za Magnussena i za momčad Haasa ovo je prvi "pole position" u povijesti Danac Kevin Magnussen (Haas) startat će s prve pozicije u sprint utrku za Veliku nagradu Brazila Svjetskog prvenstva vozača formule 1 koja će se voziti u subotu u Sao Paulu. Magnussen je iznenađujuće ostvario najbolje vrijeme u kvalifikacijama u petak iskoristivši loše vremenske uvjete na njihovom kraju.  I za Magnussena i za momčad Haasa ovo je prvi "pole position" u povijesti. S drugog mjesta krenut će svjetski prvak Nizozemac Max Verstappen (Red Bull), a s trećeg Britanac George Russell (Mercedes). Redoslijed sprinterske subotnje utrke ujedno će biti i startni red za "pavu" utrku za VN Brazila koja će se voziti u nedjelju. Do ove utrke Verstappen je dijelio rekord s dvojicom legendarnih njemačkih vozača: Michaelom Schumacherom koji je 2004. ostvario 13 pobjeda, a isto toliko imao ih je i Sebastian Vettel 2013. Novi i stari svjetski prvak u Formuli 1, Nizozemac Max Verstappen (Red Bull), novi je rekorder sa 14 pobjeda u jednoj sezoni, nakon što je uvjerljivo slavio na Velikoj nagradi Meksika voženoj u Mexico Cityju. POGLEDAJTE VIDEO: Do ove utrke Verstappen je dijelio rekord s dvojicom legendarnih njemačkih vozača: Michaelom Schumacherom koji je 2004. ostvario 13 pobjeda, a isto toliko imao ih je i Sebastian Vettel 2013. Verstappen je vodio od početka do kraja utrke u Mexico Cityju, a ciljem je prošao s nešto više od 15 sekundi prednosti pred Britancem Lewisom Hamiltonom (Mercedes) koji se uspio othrvati napadima drugog Red Bullovog vozača, domaćeg miljenika Sergia Pereza koji je za pobjednikom zaostao 18 sekundi. Max Verstappen dvije utrke prije kraja sezone ima nedostižnih 416 bodova, a na drugo mjesto se danas probio njegov momčadski kolega Sergio Perez sa 280 bodova, gurnuvši na treću poziciju Monegažanina Charlesa Leclerca (Ferrari) koji ima 275 bodova. Sljedeća utrka na rasporedu je 13. studenoga, a vozit će se na stazi Interlagos za Veliku nagradu Sao Paula. 1. Max Verstappen (Niz/Red Bull) 1:38:36.729
2. Lewis Hamilton (VBR/Mercedes) +15.186
3. Sergio Perez (Mek/Red Bull) +18.097
4. George Russell (VBR/Mercedes) +49.431
5. Carlos Sainz Jr. (Špa/Ferrari) +58.123
6. Charles Leclerc (Mon/Ferrari) +1:08.774
7. Daniel Ricciardo (Aus/McLaren) +1 krug
8. Esteban Ocon (Fra/Alpine) +1 krug
9. Lando Norris (VBR/McLaren) +1 krug
10. Valtteri Bottas (Fin/Alfa Romeo) +1 krug Monegažanin je proklizao u sedmom zavoju i stražnjim krajem se zabio u barijere. Pojavile su se crvene zastave I dok je Ferrari izdominirao prvim treningom na Velikoj nagradi Meksika u Ciudad de Méxicu osvojivši prva dva mjesta (Carlos Sainz četiri stotinke ispred Charlesa Leclerca), drugi je trening donio probleme talijanskoj momčadi. Leclerc je po suhoj stazi otklizao u sedmom zavoju i stražnjim dijelom bolida zabio se u barijere. Ubrzo se digla crvena zastava, a trening je prekinut na 20-ak minuta, dok Ferrari nisu maknuli sa staze. - Jesi li dobro - upitali su preko radija vozača iz Monaca. - Da, jesam. Ali bolid baš i nije - odgovorio je svojoj momčadi Leclerc. Video sudara možete pogledati OVDJE. Najbrži je na drugom treningu bio Britanac George Russell u Mercedesu ispred Japanca Yukija Tsunode iz AlphaTaurija i Francuza Estebana Ocona u Alpineu. Lewis Hamilton bio je četvrti, a Max Verstappen tek šesti. Kvalifikacije su na rasporedu u subotu kasno navečer po hrvatskom vremenu, a utrka je u nedjelju od 21 sat (Sportklub 3). Sainz Jr. bio je u kvalifikacijama brži od momčadskog kolege Charlesa Leclerca, ali Monežanin neće startati s njim u prvom redu jer je kažnjen s deset mjesta, nakon ugradnje novih dijelova na svom agregatu Španjolac Carlos Sainz Jr u Ferrariju startat će s 'pole positiona' u u Austinu za VN Sjedinjenih Država, dok će s druge pozicije krenuti Nizozemac Max Verstappen čija je momčad Red Bulla ostala bez svog osnivača Dietricha Mateschitza. Sainz Jr. bio je u kvalifikacijama brži od momčadskog kolege Charlesa Leclerca, ali Monežanin neće startati s njim u prvom redu jer je kažnjen s deset mjesta, nakon ugradnje novih dijelova na svom agregatu i u nedjelju će krenuti s 12. mjesta. Kao rezultat toga, Verstappen, pobjednik prošle godine u Teksasu, kreće u nedjelju s druge pozicije iako je u kvalifikacijama bio treći. Lewis Hamilton (Mercedes), sedmerostruki svjetski prvak, startat će s treće pozicije nakon što je Sergio Pérez (Red Bull), koji je u kvalifikacijama bio četvrti, kažnjen s pet mjesta (9.) zbog promjene motora. No sve je, neposredno prije početka kvalifikacija, pogodila vijest o smrti osnivača Red Bulla, 78-godišnjeg Dietricha Mateschitza. - Ovo je stvarno težak dan za nas - rekao je nakon kvalifikacija Verstappen koji je prije dva tjedna osigurao naslov svjetskog prvaka nakon slavlja u Suzuki.  - Bila je to loša vijest za sve - rekao je Verstappen nakon kvalifikacija, dodavši: - Bez njega sigurno ne bih sada sjedio ovdje. Najmlađi vozač utrke Formule 1 i najmlađi pobjednik utrke može svojoj zbirci rekorda dodati još četiri. Neće mu biti lagano, no rekordi su tu da se ruše Max Verstappen (25) obavio je na VN Japana svoj dio posla što se tiče obrane naslova svjetskog prvaka Formule 1, ali neće imati problema s motivacijom za posljednje četiri utrke sezone budući da može srušiti neke velike rekorde. POGLEDAJTE VIDEO Najmlađi vozač i najmlađi pobjednik utrke Formule 1 može svojoj zbirci rekorda dodati još četiri. Neće mu biti lagano, no rekordi su tu da se ruše. Uostalom, i ako ne uspije, imat će još dosta prilika. Tek mu je 25 godina... Nizozemac ove sezone ima 12 pobjeda, a ako zadrži postotak pobjeda u ovoj sezoni (66,67%) rekord Michaela Schumachera (2004.) i Sebastiana Vettela (2013.) od 13 pobjeda u sezoni će pasti. Prvu priliku za izjednačit se sa svojim uzorima imat će 23. listopada u SAD-u. Verstappen već drži rekord po broju postolja u jednoj sezoni - 18. Ostvario ga je prošle sezone, a ove ga može izjednačiti ukoliko završi na postolju u svakoj utrci do kraja prvenstva. Verstappen je u 18 utrka ove sezone osvojio 366 bodova. Rekord po broju osvojenih bodova u jednoj sezoni drži (njegov najveći rival u prvoj šampionskoj sezoni) Lewis Hamilton s 413 bodova (2019. za šestu titulu) što znači da su velike šanse da i taj rekord 'padne'. Verstappenu svakako ide u prilog i sprint u Brazilu. Četiri utrke (plus sprint) ostale su do kraja sezone, a Verstappen ima 113 bodova prednosti nad kolegom iz Red Bulla, Sergiom Perezom. Taj rekord zasad drži Sebastian Vettel koji je 2013. imao 155 bodova prednosti nad Fernandom Alonsom. Osim kolege, Nizozemcu, jasno, prijeti i Ferrarijev Charles Leclerc. Raspored do kraja sezone: Rekordi Formule 1 koje drži Max Verstappen: Najmlađi vozač - 17 godina, 166 dana  (VN Australije, 2015.) Najmlađi vozač koji je osvojio bodove  - 17 godina, 180 dana, sedmi na VN Malezije, 2015.) Najmlađi pobjednik - 18 godina, 228 dana (VN Španjolske, 2016.). Najmlađi vozač na postolju - 18 godina, 228 dana (VN Španjolske, 2016.) Najmlađi koji je vodio s krugom razlike -18, 228 dana VN Španjolske, 2016.) Najmlađi vozač s najbržim krugom - 19 godina, 44 dana (VN Brazila 2016.)     Verstappen bi mogao i teoretski osigurati svoj drugi uzastopni naslov već u nedjelju, četiri utrke prije kraja sezone, ukoliko osvojili osam bodova više od svog najbližeg pratitelja Leclerca Aktualni svjetski prvak u formuli 1, Nizozemac Max Verstappen (Red Bull) krenut će s prve startne pozicije u nedjeljnu utrku za Veliku nagradu Japana na stazi Suzuka. Verstappen je u subotnjim kvalifikacijama ostvario 10 tisućinki bolje vrijeme od Monežanina Charlesa Leclerca (Ferrari), koji će krenuti s druge pozicije, odnosno 57 tisućinki od Španjolca Carlosa Sainza (Ferrari), koji će krenuti kao treći. Verstappen bi mogao i teoretski osigurati svoj drugi uzastopni naslov već u nedjelju, četiri utrke prije kraja sezone, ukoliko osvojili osam bodova više od svog najbližeg pratitelja Leclerca. Utrka u Suzuki počinje u 7.00 sati po hrvatskom vremenu. U  tijeku je istraga koja će pokazati je li Red Bull prekršio uredbu o maksimalnom trošku od otprilike 129 i pol milijuna eura, a ako je, Lewis bi mogao postati rekorder po broju osvojenih F1 titula Posljednji krug posljednje utrke prošle sezone Formule 1 u Abu Dhabiju još će se dugo prepričavati, a tad je Red Bullov Max Verstappen prestigao Mercedes Lewisa Hamiltona za premijerni naslov prvaka. Ali bez obzira na ogroman trud i uspjehe kroz sezonu, bez njega bi mogao ostati zbog - financija. Naime, u tijeku je istraga koja će pokazati je li spomenuta momčad prekršila uredbu o maksimalnom trošku od otprilike 129 i pol milijuna eura. Sve je to demantirao čelni čovjek Red Bulla Christian Horner prije starta vikenda u kojem se vozači natječu za VN Singapura. No, tu je njegova 'vjerna sjena', Toto Wolff iz Mercedesa koji će napraviti sve da Hamilton dobije osmu titulu kojom bi postao najtrofejniji vozač u povijesti Formule 1. Molio je Michaela Masija da ne povlači safety car u garažu u posljednjem krugu i tako osigura naslov prvaka Lewisu, ali molbe tad nisu naišle na plodno tlo. Podsjetimo, trenutačno je Hamilton na diobi prvog mjesta po broju osvojenih titula s Michaelom Schumacherom - obojica imaju po sedam. Svjetska automobilistička organizacija (FIA), najavila je da će odluku objaviti u srijedu. A što se tiče ove sezone, Verstappen u Singapuru može osigurati titulu. Da bi se to dogodilo postoje dvije opcije: Nizozemac je u dosadašnjem dijelu prvenstva uspio skupiti 335 bodova što je 116 više od Leclerca i 125 više od Pereza. Ukoliko se baš u nedjelju u Singapuru odvije jedna od dvije situacije ranije navedenih, Verstappen će zaključiti sezonu najbrže u posljednjih 20 godina.
  Prvi dio priredbe moći ćete pogledati besplatno putem YouTube kanala 24sata, dok će se “main card” moći kupiti po cijeni od 39 kuna pretplatom na 24sataPLUS+ sadržaj Dosad neviđena MMA priredba na ovim prostorima u pulskoj Areni, još četiri velike priredbe uz jedan amaterski turnir, sve je to iza Fight Nation Championshipa u 2022. A kako bolje zaključiti uspješnu godinu nego s pravim "vatrometom" prije Nove godine i devetom FNC priredbom koja u petak, 23. prosinca stiže u Sportsku dvoranu Zeleni brijeg u Sisku. Joksović se već borio pod okriljem FNC-a. Na FNC-ovoj priredbi u Zaboku 29. srpnja pobijedio je jednoglasnom sudačkom odlukom sjajnog Brazilca Carla Pratera, bivšeg UFC-ovca FNC 9 na rasporedu je 23. prosinca u sisačkoj dvorani Zeleni brijeg. U perolakoj kategoriji (-66 kilograma) domaći borac Ermin Sali (28) snage će odmjeriti s talentiranim Erikom Pletikosom (20) iz pulskog Trojana. Obojici će to biti profesionalni debi. POGLEDAJTE VIDEO: FNC Armagedon finale Upravo je Erik 2021. godine osvojio treći FNC-ov amaterski MMA turnir te je potpuno zasluženo bio proglašen najboljim borcem cijelog turnira. Oba borca preferiraju borbu na nogama. U kategoriji do 77 kilograma sučelit će se srpski MMA borac Nikola Joksović (28 godina, 8-1) i brazilski veteran Jorge Antonio Cezario de Oliveira (42, 9-5). Brazilac, koji nosi nadimak ‘Blade’ odradio je dvije borbe u UFC-u (2014. izgubio od Dhiega Lime, a 2015. od Christosa Giagosa).  Joksović se već borio pod okriljem FNC-a. Na FNC-ovoj priredbi u Zaboku 29. srpnja pobijedio je jednoglasnom sudačkom odlukom sjajnog Brazilca Carla Pratera, bivšeg UFC-ovca. Postoji razlog zašto trogodišnjaci mogu igrati nogomet, ok? Trčiš okolo i šutiraš loptu. Znate li koliko netalentirani morate biti da osvojite tri boda kad je mreža tolika, rekao je Dana White Predsjednik UFC-a, najpoznatije borilačke organizacije na svijetu, Dana White (53) na društvenim je mrežama izazvao lavinu komentara nakon što je rekao što misli o najvažnijoj sporednoj stvari na svijetu - nogometu.  Svjetsko nogometno prvenstvu u Katru je u tijeku, a nakon što smo saznali sve protivnike četvrtfinala uslijedila je pauza od dva dana. Ljubitelji nogometa s nestrpljenjem očekuju nadolazeće susrete i rasplet Mundijala, osim šefa UFC-a.  "Ne podnosim nogomet, mislim da je to sport za koji ti treba najmanje talenta. Postoji razlog zašto trogodišnjaci mogu igrati nogomet, ok? Trčiš okolo i šutiraš loptu", rekao je Dana White pa dodao: "Znate li koliko netalentirani morate biti da osvojite tri boda kad je mreža tolika?"  Brojni se nisu složili s njime te su ga kritizirali, a neki su se u komentarima pitali 'kako to da onda SAD već nije postao svjetski prvak'.  "Trogodišnjaci također mogu trčati uokolo, udarati rukama i nogama", rekao je jedan od korisnika Twittera dok je drugi napisao:  "Bolje igrajte američki nogomet gdje polovica ljudi ima prekomjernu težinu i stoji". Sad ćemo ga malo zapaliti. Neka se sjeća Hrvatske. Ovako želim da i naši igraju, rekao je Cro Cop pa odbacio japanskog novinara dva metra Veza Mirka Filipovića i Japana je neraskidiva. U legendarnoj Saitama Areni odradio je brojne velike borbe i osvojio Prideov Grand Prix 2006. godine, a u Japanu postao ikona i velika zvijezda. I naravno, kada je bilo jasno kako će Hrvatska igrati protiv Japana u osmini finala Svjetskog prvenstva, prva asocijacija na Lijepu našu Japancima je bio - Cro Cop. Novinarska ekipa s Nippon TV-a posjetila je Mirka u njegovoj dvorani. Nakon što su odradili intervju u vezi utakmice, nije moglo i bez Mirkovih instrukcija iz bogatog borilačkog repertoara. No, japanski novinar zatražio je od Cro Copa da na njemu demonstrira svoj slavni high-kick. Brzo je požalio. - Došli su prijatelji iz Japana, zamolili su me za intervju vezano za utakmicu. Molio me novinar da ga udarim preko fokusera. Vjerujte mi, isti vrag kao da ni nema fokusera. Inače, ako obratite pažnju, gospodin nosi tenisice. To se prvi put dogodilo da je netko ušao u tenisicama. Nosim ih i ja, ali ove su za dvoranu. On je izvana došao prljav i blatnjav, nije ih skinuo pa ćemo mu prišarafiti udarac. Nisam siguran da će utakmicu gledati raspoložen - kazao je Mirko u videu. Sijevnuo je prvi udarac ljevicom. Taj je bio za zagrijavanje.  - Sad ćemo ga malo zapaliti. Neka se sjeća Hrvatske. Ovako želim da i naši igraju - rekao je Mirko. Opalio je nogom po fokuseru i odbacio sirotog Japanca jedno dva metra. Desna noga bolnica, lijeva noga groblje, opis je bio Mirkovih highkickova. Dotični novinar pamtit će posjet njegovoj dvorani.  LOVREN SE SPUSTIO MEĐU NAVIJAČE PRIJE JAPANA: Gdje je zečić Oleksandr Usik? Dobit ćeš batine. Izbit ću ti zube, galamio je prvak po WBC-u vlasniku drugih teškaških pojaseva nakon dominantne pobjede i otkrio da mora na operaciju Tyson Fury (34) treći je put u karijeri pobijedio Dereka Chisoru (38) i obranio pojas teškaškog prvaka po WBC-u tehničkim nokautom u desetoj rundi borbe na svega pet Celzijevih stupnjeva pred 60.000 gledatelja na stadionu Tottenhama u Londonu, a onda je nastavio raditi šou po ringu. POGLEDAJTE VIDEO: Fury o Hrgoviću - Prvo bih želio reći hvala mom Gospodinu i Spasitelju Isusu Kristu. Osjećao sam se dobro, trebalo mi je nekoliko rundi. Derek je apsolutni ratnik i bio je privilegij boriti se s njim triput. On je apsolutni britanski narodni heroj - rekao je Fury, uzeo mikrofon i poveo skandiranje: - Oooo, Derek Chisooora... Prvu reakciju Furyja nakon borbe možete pogledati OVDJE. Raspoloženi "Gypsy King" prozvao je potom prvaka u drugim organizacijama (IBF, WBA i WBO), Ukrajinca Oleksandra Usika koji se popeo kraj ringa i suočio s Britancem oči u oči dok ga je ovaj brutalno vrijeđao. - Gdje je zečić Oleksandr Usik? Ti si sljedeći, ku..o mala. Dobit ćeš batine, pi..o mala. Ja nisam bodybuilder. Ti, naivičino, izbit ću ti zube. Ti ružni mali čovječe. Krenimo s tim! Već sam riješio jednog Ukrajinca, ti si sljedeći. Idemo! Sad se smiješ, ali nokautirat ću te - rekao je Fury, a Usik ga gledao hladan kao led. Video sukoba Furyja i Usika možete pogledati OVDJE. Kraj Usika je stajao i Joe Joyce. - Ja sam jedini koji proziva tvoje ime. Ako neće Usik, idemo ti i ja zapaliti Wembley. Ja te se ne bojim - rekao mu je Fury, na što je Joyce odgovorio rukovanjem. Fury i Usik trebali su se boriti prije kraja ove godine, ali Ukrajinac je stopirao te planove nakon pobjede nad Anthonyjem Joshuom i rekao da neće biti spreman prije početka iduće godine. Fury je tako popunio prazninu između mečeva trećim okršajem s Chisorom, a Usik u međuvremenu dobio obveznog izazivača po IBF-u, Filipa Hrgovića. Tyson Fury rekao je nakon meča da će mu trebati operacija desnog lakta prije nego što ponovno uđe u ring, a borba s Usikom mogla bi se dogoditi u prvoj polovici iduće godine. Naravno, osim ako im u međuvremenu netko treći ne pomrsi planove. Snimku meča Fury - Chisora možete pogledati OVDJE. Jako mi je žao što se ovo dogodilo, ali revanš će se dogoditi, poručio je hrvatski borac svojim fanovima nakon prekinutog meča protiv Ramazanova Udarac koljenom odsjeo je na osjetljivom mjestu. Roberto Soldić valjao se po parteru, nije mogao doći k sebi. Takvu bol nikome ne želite. Pokušao je nastaviti, ali nije mogao niti ustati. Suci su na kraju prekinuli meč. Tako je završio prvi meč najboljeg hrvatskog MMA borca u organizaciji ONE FC. Dok ga je pokušavao srušiti na pod, Dagestanac Murad Ramazanov udario ga je koljenom u međunožje. Suci su proglasili meč 'no contest', odnosno bez pobjednika. Naravno, nema tu namjere, ali vrlo lako su suci mogli diskvalificirati Ramazanova i pobjedu dodijeliti Soldiću. No, jasno je da to hrvatskog borca ne bi zadovoljilo. Nakon debija koji nije bio za pamćenje zbog bolnog udarca, Soldić se javio svojim fanovima. - Bok svima. Jako mi je žao što se ovo dogodilo, nisam mogao nastaviti borbu, bol je bila tako užasna da nisam mogao nastaviti. Sve je bilo spremno, a revanš će se dogoditi - potvrdio je Soldić ono što su mnogi i pretpostavili. Video možete pogledati OVDJE  Bio mu je to prvi meč u ONE-u, početak njegovog puta do pojasa, po što je i došao. I neće ga ovo omesti. Novi meč, ili bolje rečeno, nastavak prvog meča, možemo očekivati što prije. I jedan i drugi željni su prave borbe. Soldiću je ovo bio 24. meč u karijeri, na omjeru je 20-3, dok Ramazanov još ne zna za poraz. U nizu je od 11 pobjeda i zato ga je ONE odmah postavio Soldiću u njegovom debiju da vide od čega je satkan. Nažalost, Ramazanovo koljeno u Soldićevom međunožju nas je uskratilo sjajnog meča. Do nekog drugog puta.  Čini se da je Alen 'Savage' Babić ponovno 'izvisio' za naslovnu borbu u 'bridgeru'. Morao je hrvatski boksač pričekati da Rivas odradi meč protiv Rozanskog, no sada je i taj meč došao pod upitnik Osvojiš titulu, ne braniš je više od godinu dana, a onda si ugovoriš borbu u drugoj kategoriji. Da, to je današnji boks, nažalost! POGLEDAJTE VIDEO: Čini se da je Alen 'Savage' Babić ponovno 'izvisio' za naslovnu borbu u 'bridgeru' zato što je njegov protivnik, odnosno vlasnik WBC pojasa Oscar Rivas ugovorio meč u teškoj kategoriji s Efeom Ajagbom na priredbi koja će se odigrati 14. siječnja sljedeće godine.  Još u petom mjesecu ove godine, Babić je došao do WBC-ove Silver titule koja mu je garantirala napad na titulu, ali prije svega je morao pričekati da Rivas odradi meč protiv Lukasza Rozanskog. Kolumbijac i Poljak trebali bi se boriti 25. veljače, ali sada je i taj meč došao pod upitnik. A Babić se samo spušta na Rivasovoj listi prioriteta... - Jako se sretan jer se vraćam u ring u Veroni (New York) gdje sam imao puno uspjeha ne tako davno. Ponosan sam na WBC-ovu titulu u ‘bridgeru‘ i uskoro ću ju braniti, ali Top Rank mi je dao predobru priliku u teškoj kategoriji da bih ju propustio. Također imam i puno poštovanja prema Ajagbi, a iako se slažem s njim da će ovo biti spektakl za fanove, moje vještine i iskustvo napravit će razliku - kazao je Rivas. Sijevnuo je jedan direkt u bradu nakon čega je zateturao Scheffel, a 'Hodajuća nevolja' tad je namirisala krv i sve je završio novim udarcem u bradu na što se nastavila kanonada koju je s vremenom prekinuo sudac Dva je puta prošla 1-2 kombinacija Ante Delije (32, 23-5) u bradu Brazilca Matheusa Scheffela (30, 17-9), a kad je vidio da neke stvari jednostavno prolaze, samo je dubrovački borac 'dodao gas' i sve riješio već za dvije minute i 50 sekundi prve runde. Nakon što mu je u prvom kolu trebalo nešto manje od dvije runde da nokautira istog protivnika, u finalu je Dubrovčanin pokazao da nije bez veze isticao kako je najspremniji do sada te je jednostavno eksplodirao u New Yorku. Ništa nije prepustio slučaju, a nakon efektne pobjede skočio je na kavez i sve proslavio s trenerom Stipom Drvišem i mnogim hrvatskim navijačima u SAD-u. Sijevnuo je jedan direkt u bradu nakon čega je zateturao Scheffel, a 'Hodajuća nevolja' tad je namirisala krv i sve je završio novim udarcem u bradu na što se nastavila kanonada koju je s vremenom prekinuo sudac. - Bilo je puno uspona i padova u karijeri. Slomio sam nogu, potkoljenica mi je pukla popola, imao sam bolničku bakteriju, ali vratio sam se i pokazao što mogu, zahvalan sam na tome - rekao je Ante nakon pobjede. Video nokauta pogledajte OVDJE. Podsjetimo, u prvom je kolu slavio protiv spomenutog Brazilca, a nakon toga je pobijedio Sheltona Gravesa (37, 9-6) jednoglasnom sudačkom odlukom pa Renana Ferreiru (33, 9-3-2) tehničkim nokautom u prvoj rundi. Sve je zaokružio novom pobjedom protiv spomenutog Scheffela. U finalu PFL-ova turnira teškaša Dubrovčanina Antu Deliju čeka Brazilac Scheffel (Arena Sport 1) protiv kojeg je već slavio u prvom kolu, a prema kladionicama je 'hodajuća nevolja' veliki favorit Hrvatski borac Ante Delija (32 godine, 22-5) u noći na subotu u New Yorku ima borbu života. U kultnome Madison Square Gardenu čeka ga okršaj s Brazilcem Matheusom Scheffelom (30, 17-8) u finalu PFL-ova teškaškog turnira. Pobjednik će postati prvak jedne od najjačih MMA organizacija, ali i kući otići bogatiji za milijun dolara. Hrvatski teškaš u prošloj sezoni izgubio je u finalu od Brazilca Brune Cappelozze (33, 15-6), a ove sezone trebao bi ga čekati ipak malo lakši posao - barem na papiru. Scheffela je već pobijedio u grupnoj fazi natjecanja. Bilo je to 28. travnja u Arlingtonu, u Teksasu. Delija ga je "zaledio" tehničkim nokautom u drugoj rundi. Pogodio je Dubrovčanin dobar direkt kojim je srušio Brazilca, a zatim udarcima na podu prisilio suca da prekine meč. Nakon toga Delija je pobijedio Sheltona Gravesa (37, 9-6) jednoglasnom sudačkom odlukom i Renana Ferreiru (33, 9-3-2) tehničkim nokautom prve runde. Upravo je njegov idući protivnik pobijedio Cappelozzu od kojeg je Ante izgubio u prošlogodišnjem finalu pa su im se putevi isprepleli na sve moguće načine. - Mislim da sam prošle godine bio na 50-60 posto svojih mogućnosti. Drugo mjesto smatram neuspjehom, ali ove godine spreman sam osvojiti turnir i vjerujem u to - rekao je kratko Delija u najavi borbe. Nakon što su borci odgovorili na pitanja okupljenih, uslijedila su sučeljavanja. Delija i Scheffel odradili su sučeljavanje mirno, bez tenzija. Prema kladionicama veliki je favorit dubrovački borac - na njegovu je pobjedu koeficijent 1,50, dok je na pobjedu Brazilca koeficijent čak 3,20. Borit će se u teškoj kategoriji, a na vagi je Scheffel imao 115,3 kilograma, dok je 'Hodajuća nevolja' na vagi imala 109,7 kg, odnosno pet i pol kilograma manje. U prvom meču Ante je imao nešto više od 112 kg. Preliminarni dio priredbe počinje u ponoć, a glavni dio, na kojem se Delija bori, počinje u subotu od 2 sata. Delijin meč peti je po redu na ''main cardu''.   Sve je to plod rada, truda. zalaganja. Otišla sam u Meksiko pokazati što sve znam, vjeru u samu sebe sam imala kao i povjerenje trenera. Mislim da smo dobar tim, rekla je Lena Stojković Taekwondo je jedan od najtrofejnijih hrvatskih sportova. Brojimo na stotine medalja s brojnih natjecanja, čak šest s Olimpijskih igara, a posljednje Svjetsko prvenstvo u meksičkoj Guadalajari donijelo nam je i novu svjetsku prvakinju! Tek joj je 20 godina, a fenomenalna Splićanka Lena Stojković već je osvojila svijet. Lena je u finalu pobijedila 11 godina stariju Turkinju Rukiye Yildirim 2-0 po rundama (5-0, 10-5). Na putu do Hrvatica nije izgubila nijednu rundu! Obasuta srećom i ponosom, Lena se u utorak navečer vratila u Split, a tamo ju je dočekala spektakularna atmosfera. Brojne zastave i skandiranja uslijedila su kada se pojavila na splitskom aerodromu Resnik. Osmijeh od uha do uha. Nije mogla doći k sebi, bio je to njen signature moment, kako bi rekli Amerikanci. Trenutak za pamćenje. Sombrero na glavi, kao uspomena iz Meksika, a oko vrata koprcala se zlatna medalja.    - Sve je to plod rada, truda. zalaganja. Otišla sam u Meksiko pokazati što sve znam, vjeru u samu sebe sam imala kao i povjerenje trenera. Mislim da smo dobar tim, Veljko Laura Šišo i ja - rekla je Lena, piše Dalmacijanews. A onda, kao da iz nje ne progovara 20-godišnjakinja. Nema mjesta euforije, mirna i staložena, zrela kao da je iza nje stotinjak natjecanja.  - Već za pola godine, u svibnju 2023. je novo Svjetsko prvenstvo. Međutim, kod mene ni nema neke euforije jer sam već u Meksiku, nakon finala počela razmišljati o sljedećem velikom natjecanju, finalnom Grand Prixu koji nosi puno bodova za Igre u Parizu. Odmah nakon tog Grand Prixa meni kreću bazične pripreme za Svjetsko prvenstvo. Znam da ću biti “lovina”, sad još veća drugima, ali ne gledam to kao pritisak u nekom lošem smislu. Jednostavno, “guram” svoju priču - kazala je čudesna Stojković i zaželjela: Ne želim stati na ovome. Želim da mi je ovo samo početak. Želim kontinuitet medalja. Sretna sam i zadovoljna, ali idemo dalje u nove pobjede i bitke. Naravno, sam vrh taekwondoa su Olimpijske igre. Za nju ima vremena, ali velika želja je uzeti vizu već za Pariz.  - To je definitivno novi izazov. Samo što mislim da moram još sazreti za to. Imam ispred sebe dovoljno vremena za treniranje. Bit ću spremna. Što se tiče kategorije, ima nekih razlika koje moram u taktici napraviti, druge su suparnice, većinom su i više od mene. To znači da ću se morati dosta kretati, promijeniti stil borbe. Počela sam već lagano s tim prijelazom, uhodavam se i vjerujem da će to sve biti u redu. 